[
{"url": "https://www.partijwestvoorne.nl/nieuws/", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=420&terug=1", "body": "Het moge dus duidelijk zijn, dat de ontwikkelingen van de laatste jaren in Tinte ook niet onopgemerkt zijn gebleven buiten de gemeentegrenzen. \n\n Het project Tintestein draagt bij aan de sociale cohesie van het dorp Tinte, dat zo\u2019n 600 inwoners telt. Het buurtwinkeltje, dat in de voormalige school zal worden gevestigd, zal eveneens de leefbaarheid van het dorp bevorderen. De bedoeling is dat er streekproducten kunnen worden gekocht, maar ook vers brood, lang houdbare producten, verse zuivelproducten en snoepjes. Verder wordt er onder meer nog nagedacht over een koffietafel als ontmoetingsplek voor de buurt, een klussendienst en een maaltijdservice. Tinte is hiermee \u00e9\u00e9n van de acht Duurzame Dorpen in Zuid-Holland.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=440&terug=2", "body": "Veiligheid speelt op veel verschillende gebieden een belangrijke rol in ons dagelijks leven. Voor een deel kunnen we zelf voor onze veiligheid zorgen. Voor die dingen waar we niet zelf voor kunnen zorgen, maar die wel heel belangrijk zijn voor ons gevoel van veiligheid willen wij als Partij Westvoorne ons inzetten. Een aantal punten willen wij hier benoemen.\n\n1. Wonen: Ouderen blijven steeds langer zelfstandig wonen. Soms uit vrije wil maar soms ook door regels van de overheid. Dat moet dan wel plezierig, verantwoord en veilig kunnen. Natuurlijk is er de WMO. Maar daarnaast willen we ook hulp bieden bij het zoeken naar andere mogelijkheden om veilig zelfstandig te kunnen wonen.\n\nWe zetten ons al langer in voor mensen met een lichamelijke beperking. Zij moeten volledig deel kunnen nemen aan het sociale leven. Met dat beleid gaan we zeker door.\n\n3. Hulpdiensten: Mensen moeten veilig zijn en zich ook veilig voelen. Daarom moet gerekend kunnen worden op de tijdige hulp van politie, brandweer en ambulances. We blijven ervoor strijden dat hulpdiensten binnen de landelijke normen voor aanrijtijden ter plaatse zijn. Als er meer inzet van de eigen BOA\u2019s nodig is, zullen we ons inzetten om daar geld voor vrij te maken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=444&terug=2", "body": "Ik zal kortmogelijk ingaan op hetgeen de VVD stelt over het terugdraaien van de in de vorige raadsperiode gemaakte afspraak over omgang van de reserve potten. Gelden waarvoor geen directe plannen zijn, zouden volgens die afspraak moeten terug vloeien in de algemene reserves.\n\nWij, maar ook de VVD, heeft destijds besloten een heleboel reserve potten op te heffen, omdat het volstrekt onduidelijk was waarvoor de gelden die daarin zaten gebruikt werden. Controle op het gebruik daarvan door de raad is namelijk heel moeilijk omdat er heel gemakkelijk geschoven kan worden met potten. Of er op het ene project een tekort was en of dat met een potje voor een ander project aangevuld werd, wisten wij niet, want die potjes waren allemaal al goed gekeurd door de raad en dat hoefde dus niet nog een keer. Alleen gelden die aan de algemene reserves onttrokken worden, moeten door de raad goedgekeurd worden. Tegelijkertijd werd toen ingevoerd dat er scherp begroot zou worden, d.w.z. dat er niet van te voren al b.v. 20 % meer begroot werd dan nodig. Dat houdt dus wel in dat er vaker bij de raad voor extra geld aangeklopt zal worden als er tekorten optreden, maar ook dat er minder gemakkelijk met het overschrijden van budgetten omgegaan zal worden, want het is nooit leuk om daarvoor weer bij de raad aan te moeten kloppen.\n\nWij denken nog steeds dat het goed is dat geld wat niet direct nodig is, in de algemene reserves zit en niet in een reserve potje wat mogelijk niet of ergens anders voor gebruikt gaat worden.\n\nOver een ander punt zijn wij het eens met de VVD, namelijk over de wijze van de begrotingsbehandeling. De uitgeklede manier waarop dat nu gebeurt doet ook volgens ons geen recht aan het belang van de begroting en de bijbehorende algemene beschouwingen. Dankzij ons is er nu overigens nog een piepklein eerste betoogje overgebleven, want als het aan andere fracties gelegen had (inclusief die van de VVD) , was de hele eerste termijn schriftelijk afgedaan.\n\nVerder willen ingaan op wat door verschillende fracties gezegd wordt over cultuur, verenigingen en onze dorpscentra, in het licht van de mogelijke ontwikkelingen in De Man.\n\nHet staat echter in schril contrast tot hun advies aan de wethouder (in een besloten vergadering) om de mogelijkheid te onderzoeken het Zeemanshuis meer ruimte te gunnen in De Man. Hetgeen varieert van het alleengebruik van de bovenverdieping tot het gebruik van het totale gebouw. Er wordt zelfs over verkoop van De Man aan het Zeemanshuis gesproken. Om dat mogelijk te maken zouden de huidige huurders naar de Driehoek moeten verhuizen.\n\nMijn vraag aan GBW is: hoe rijmt u uw uitspraken over het behoud van culturele identiteit van onze kernen en de mogelijkheid voor verenigingen om zich binnen de kernen te blijven vestigen met het advies dat u gegeven hebt aan de wethouder over het gebruik van De Man door het Zeemanshuis?\n\nEn van de PvdA zou ik graag willen weten waarom zij in haar Algemene Beschouwingen zegt dat: \u2018Als de Driehoek leeg komt dit een goede locatie is voor woningbouw\u2019, maar eerder instemde met het voorstel van de wethouder (in diezelfde besloten vergadering) om de verenigingen onder te brengen in de Driehoek, zodat het Zeemanshuis in De Man kan?\n\nVan het CDA zou ik willen weten of de uitspraak : \u201cZo heeft het een prioriteit om de drie M\u2019s nieuw leven in te blazen en alle buitenaccommodaties naar een verantwoord niveau te tillen\u201d inhoudt dat het Zeemanshuis het nieuwe leven in De Man wordt?\n\nEerlijk is eerlijk, hetgeen D66 erover schrijft, is in ieder geval niet in strijd met hun advies over het gebruik van De Man door het Zeemanshuis en als gevolg daarvan het verdwijnen van de verenigingen uit De Man.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=381", "body": "Een sterk bestuur moet kunnen beschikken over een kwalitatief goede organisatie. Taken worden uitgevoerd vanuit de leidende principes: lokaal, sterk en betrokken. Dit betekent dat we lokaal doen wat lokaal kan. Om kwetsbaarheid te verminderen, kwaliteit te vergroten en/of kosten te reduceren kan ambtelijke samenwerking op Voorne een goede oplossing zijn.\n\nDeelname aan het onderzoek \u2018Voortaan Voorne\u2019 zal ons hierover meer inzicht geven. Daarbij zijn wij van mening dat sommige taken van de gemeente blijvend vragen om een grote mate van lokale betrokkenheid. Deze taken lenen zich dan ook minder goed voor regionale samenwerking. In samenspraak met de ambtelijke organisatie willen wij deze taken in beeld brengen.\n\nVoor de behoefte aan woningen van de inwoners van Westvoorne, voor nieuwkomers en voor het leefbaar houden van de kernen is het noodzakelijk dat er een voldoende en passend aanbod van woningen is. Een gemiddelde groei van minimaal 50 woningen per jaar is daarbij essentieel. Dit aantal is reeds vastgelegd in de afspraken op regionaal niveau voor Voorne-Putten voor de periode tot 2020. Ook daarna is een toename van minimaal 50 woningen per jaar de ondergrens.\n\nIn de onlangs vastgestelde woonvisie is wonen met zorg, betaalbaar wonen, duurzaam wonen en buiten wonen bepaald als richtinggevend voor woningbouwontwikkeling. Belangrijk daarbij is dat de manier waarop mensen willen wonen verandert. Woongroepen, inwoning en co-living, zijn dergelijke nieuwe woonwensen. De gemeente zal zo veel mogelijk aan de wens naar die nieuwe woonvormen tegemoet komen.\n\nHet is de opzet om in 2016 op de Drenkeling de eerste paal te slaan. De opgave is daar betaalbaar wonen en wonen met zorg. Daarnaast zullen kleine projecten in en buiten het dorpsgebied de voorrang krijgen. Nabij de te ontwikkelen brede scholen zal kleinschalige centrumwoningbouw, vergelijkbaar met het onlangs opgeleverde project \u2018Aan de Dorpsweg\u2019, de voorkeur krijgen.\n\nOm in recreatief opzicht onze inwoners en onze toeristen een welkom en veilig gevoel te geven, zal de gemeente zich vooral als gastheer profileren. Voor het strand denken wij in de eerste plaats aan een gastheer en pas in de tweede plaats aan een handhaver (BOA). Een gastheer, die optreedt als intermediair tussen de strandondernemers, gasten en de gemeente.\n\nDaarom zijn wij voornemens om in 2015, op basis van een tweetal uitgewerkte business cases, een besluit te nemen over de realisatie van \u00e9\u00e9n brede school in Rockanje en \u00e9\u00e9n brede school in Oostvoorne. In Rockanje zal de functie van \u2018De Merel\u2019 onderdeel uitmaken van deze nieuwe school. De voorkeurslocatie voor de nieuwbouw in Rockanje is de locatie Hoogvlietlaan/Willem de Waalstraat. De voorkeurslocatie in Oostvoorne is de locatie Kerkplein/Mildenburglaan. In beide ontwikkelingsplannen wordt zo mogelijk ook het wonen in de dorpscentra meegenomen. Realisatie van de school in Rockanje is gepland vanaf 2016 en die in Oostvoorne vanaf 2017.\n\nDe Meander, De Merel en De Man bieden onderdak aan veel (sport)verenigingen en culturele evenementen, maar zorgen ook voor een jaarlijks te kort van anderhalf miljoen euro. We kunnen er niet omheen, dat het huidige kostenniveau te hoog is. In de eerste plaats zal een benchmarkonderzoek moeten uitwijzen wat een redelijk kostenniveau is. Op basis daarvan zullen maatregelen genomen worden om tot een effectievere exploitatie te komen. De mogelijkheid van commerci\u00eble exploitatie van De Meander en De Man zal daarbij zeker worden overwogen. De functie van De Merel zal invulling krijgen binnen de te ontwikkelen brede school in Rockanje. Uitgangspunt bij het zoeken naar andere exploitatiemogelijkheden is dat iedereen deel moet kunnen nemen aan het culturele en sportieve leven.\n\nGoede sportaccommodaties zijn noodzakelijk om sport voor jong en oud blijvend toegankelijk te laten zijn. Dit vergt van verenigingen veel creativiteit en inzet. De gemeente hoort sportverenigingen daarin te ondersteunen en moet samen met hen nadenken over maatregelen of aanpassingen in het beheer van de accommodaties om zodoende de toekomst van de verenigingen zeker stellen.\n\nGewerkt wordt volgens het principe van de \u2018menselijke maat,\u2019 met een directe benadering via een fysiek loket en door persoonlijke gesprekken. Vanuit de gedachte \u2018de gemeente komt naar u toe\u2019, zal gezocht worden naar mogelijkheden om de bereikbaarheid van het gemeentehuis en de dienstverlening voor ouderen te verbeteren. Tevens wordt onderzocht of dienstverlening aan huis of in de wijk tot de mogelijkheden behoort.\n\nDe in de toekomst uit te voeren taken \u2013 ook die van de buitendienst - worden bezien in het licht van de besluitvorming rond het traject \u2018Voortaan Voorne\u2019. Dit op basis van het uitgangspunt dat taken, die een belangrijke verbondenheid hebben met de lokale situatie, lokaal behartigd moeten blijven.\n\nLos van politieke kleur kent Westvoorne een traditie waarin wordt omgekeken naar inwoners die zorg of ondersteuning nodig hebben. De recente beleidswijzigingen, waarin decentralisatie van zorgtaken en een transformatie van de zorg centraal staan, vragen naast de traditionele aanpak echter ook om nieuw beleid en nieuwe initiatieven. Deze zijn nodig om zeker te stellen dat goede zorg bereikbaar blijft voor iedereen, zodat elke inwoner van Westvoorne zijn of haar plaats in onze samenleving kan innemen. Toekomstperspectief voor onze jeugd en de mogelijkheid om veilig en gezond op te groeien binnen onze gemeente zijn van groot belang, evenals de mogelijkheid om gezond en veilig ouder te worden in Westvoorne. Iedereen telt mee en iedereen doet mee.\n\nDe begroting alsook de jaarrekening dient zodanig te zijn dat er sprake is van een gezonde bedrijfsvoering, waarbij er voldoende weerstandsvermogen is. Het spreekt voor zich dat een transparant financieel beleid, alsook een transparante P&C cyclus essentieel is. Het ingezette financi\u00eble veranderingsproces zal verder vormgegeven worden. Volgende stappen om te komen tot een volledig transparant financieel systeem, waarin de verschillende bevoegdheden en taken van college en raad duidelijk in beeld gebracht worden, zullen met alle betrokken partijen gezet worden.\n\nDit akkoord is in uitstekende sfeer tot stand gekomen, omdat beide partijen de visie delen dat het besturen van een gemeente gebaseerd moet zijn op verantwoordelijkheid en lokale betrokkenheid. Wij hebben er alle vertrouwen in dat wij dit coalitieprogramma de komende jaren succesvol zullen uitvoeren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/weblog/index.html?nieuws_id=421&terug=1", "body": "De gemeente Westvoorne startte in januari 2016 een participatietraject genaamd \u2018Samen Doen\u2019 met als doel haar inwoners en ondernemers zelf met idee\u00ebn en initiatieven te laten komen ter verbetering van, in de meest brede zin van het woord, het welzijn van Westvoorne en vervolgens iedereen zo veel mogelijk te betrekken bij de uitwerking en uitvoering daarvan. In hele korte tijd rolde een behoorlijk aantal idee\u00ebn van de plank, die ondertussen voor een groot deel al uitgevoerd zijn of in uitvoering zijn.\n\nHet is daarom onbegrijpelijk, dat iets meer dan een jaar na de aftrap van \u2018Samen Doen\u2019, Len Edzes-van Loon in haar stukje d.d. 26 februari 2017 het nodig vindt om de vloer aan te vegen met dit succesvolle participatietraject. Los van het feit dat zij haar matte schijnwerper richt op drie projecten die ook nog eens niets te maken hebben met het participatietraject \u2018Samen Doen\u2019, krijgt ze het voor elkaar om in haar 41 regels tellende tirade een zeer aanzienlijk aantal personen en instellingen te beledigen.\n\nRechtstreeks commentaar geven op haar eigen website heeft geen zin, omdat ik in de laatste weken verschillende keren ervaren heb, dat ze mijn commentaar gewoonweg niet of slechts gedeeltelijk plaatst, net hoe het haar uitkomt. Censuur aan de bron heet dat volgens mij. En daarom maar via de website van de Partij Westvoorne, omdat het toch wel weer een snaar raakt in het politieke gebeuren alhier: in die zin dat de huidige, uitstekende prestaties van onze burgerij, college, coalitie en ambtelijke organisatie voor de zoveelste maal door Edzes weer ons bedekt wordt met de niet onderbouwde verdachtmaking dat politiek en bestuur het op alle fronten verkeerd doen in Westvoorne.\n\nKijk, als je in vroeger tijden zelf je familie niet in het gareel kon krijgen, en daarom jaloers bent op het feit, dat de inwoners en ondernemers samen met het totale gemeentebestuur door nauwe samenwerking en op plezierige wijze een aantal idee\u00ebn en initiatieven weten te verzilveren, dan is dat nog tot daaraan toe. Maar dan geeft het toch geen pas om onder meer \u201cdie gemeente\u201d, \u201cde lokale burgerkrachten\u201d, \u201cburgers (lieve mensen hoor)\u201d, \u201ceen serviceclub\u201d, \u201ceen verzameling heren\u201d, \u201cde burgemeester\u201d, \u201cde burgerparticipant\u201d, en \u201cdit gemeentebestuur\u201d door het slijk te halen door middel van een reeks uiterst kwaadsprekende insinuaties!?\n\nHoeveel meer bagger kan 1 haatdragende, oude vrouw, die zichzelf met een mus identificeert, verzamelen over mensen en instellingen in \u00e9\u00e9n onnozel stukje? En alweer rijst de vraag: waarom dan toch? Voelt het nou zo goed om volledig bezijden de waarheid je eigen gemeente te molesteren, keer op keer op keer op keer!? Of zit het gewoon in je aard, ben je er mee geboren en heb je je hele leven al niet anders gedaan?Rien HuismanTinte, 2 maart 2017", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/weblog/index.html?nieuws_id=410&terug=1", "body": "Lees die Wapenfeiten van de Partij Westvoorne nog eens om te zien wat zo\u2019n Politieke Partij al niet voor elkaar kan krijgen in de loop der jaren. Niet alleen gedurende hun periode in de oppositie, maar ook nu samen met hun wethouder Van der Meij in de coalitie heeft de fractie van de Partij Westvoorne de gemeente een geweldige zwieper in de goede richting gegeven.\n\n\n\nEen update, van die PW Wapenfeiten, is aanstaande, maar daarop vooruitlopend is het toch wel aardig om bijvoorbeeld even terug te blikken op de raadsvergadering van 4 oktober 2016 waarin unaniem drie besluiten door de gemeenteraad genomen werden. Twee van die drie zijn onderwerpen waar het vorige college, of misschien nog scherper gezegd \u2018vorige colleges\u2019, eindeloos over aan het dim-dammen zijn geweest, al doende onnodig veel geld aan verspijkerd hebben, burgers aan de praat en ondernemers aan het lijntje gehouden hebben.\n\n\n\nGroen licht was er dus unaniem voor de nul-op-de-meter-woningen. Een geheel eigen initiatief van de PW wethouder, dat in zeer korte tijd op en van de plank kwam en vaste vorm heeft aangenomen. Een miljoenen investering, maar niet gedraald, goed voor het milieu, goed voor de bewoners, goed voor de gemeente en dus aan de slag: voor 4,8 miljoen euro worden 64 sociale huurwoningen van het gemeentelijk woonbedrijf energieneutraal gemaakt; ruim 2 miljoen daarvan wordt door de gemeente betaald en het resterende deel komt uit het energievoordeel dat de huurders ten deel gaat vallen. Meer gedetailleerde informatie over dit project is gemakkelijk te vinden op de website van onze mooie gemeente Westvoorne.\n\n\n\nOok was er unanieme instemming met de Centrum Visies van Rockanje en Oostvoorne. Lovende woorden zelfs, ook van de oppositie, die voorheen jarenlang als coalitie met hun duimen hebben zitten draaien. Visies waren er toen \u00fcberhaupt nog niet\u2026 het leek wel of ze nog nooit van het woord gehoord hadden\u2026 Maar, na het Landschapspark Westvoorne verscheen in oktober 2015 de Omgevingsvisie, waarna de Woonvisie en de beide Centrum Visies en de bijbehorende projecten ook niet lang op zich lieten wachten.\n\n\n\nEn dat is drie: unanieme goedkeuring van Fase 1 van het roemruchte woningbouwproject De Drenkeling. Daar is in de vorige besturen toch ook wat over gejeremieerd. En zie hier een herhaling van zetten, n\u00famero tres: wethouder Van der Meij pakt ook deze beet en hoppa daar gaan we, 53 betaalbare woningen in een prachtige landgoedachtige setting. Je zal er maar mogen wonen, in het groen, op een steenworp afstand van zee en duinen\u2026 een grote variatie aan types woningen, voor ieder wat wils zou je kunnen zeggen nadat Van der Meij het oude plan geknipt en geschoren had, ontkoppeld had van het vermaledijde glasproject en in overeenstemming had gebracht met de eisen van de regio.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=426&terug=2", "body": "Het slaan van de eerste paal in deze woonwijk is al enkele jaren geleden. Na de bouw van 89 woningen in de eerste fase en het verplaatsen van de Formido is de ontwikkeling van de wijk gestaakt. Dit kwam aanvankelijk omdat de huizenverkoop door de crisis minder voortvarend ging dan verwacht. Later omdat de ontwikkelaar in een faillissement raakte.Inmiddels heeft de curator van het failliete bedrijf ervoor gezorgd dat het project weer opgepakt kan worden door een nieuwe ontwikkelaar. Deze zomer hebben de gemeente, de curator en ontwikkelaar daartoe de overeenkomsten getekend.\n\nBewoners van de woonwijk zijn inmiddels per brief van deze ontwikkelingen op de hoogte gesteld. Na het stil vallen van het project hadden zij een bouwstraat als toegangsweg naar hun wijk. En braakliggend terrein en hekken als uitzicht. Daar komt dus binnenkort verandering in. De resterende 18 woningen worden gebouwd en het openbare gebied wordt definitieve ingericht. Wethouder Van der Meij: \u2018Wanneer de werkzaamheden precies zullen starten is nog niet bekend. Achter de schermen zijn de voorbereidingen gelukkig weer aan de gang. Het is fijn om te weten dat er nu gewerkt wordt aan de afronding van de wijk\u201d.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=442&terug=2", "body": "De verkiezingskrant van de Partij Westvoorne is uit! In deze krant kunt u lezen wie we zijn, wat de de afgelopen 4 jaar bereikt hebben en wat wij de komende raadsperiode willen gaan doen. Klik hier om de verkiezingskrant te lezen...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=422&terug=1", "body": "De afgelopen week werd na heel lang wachten en diverse keren uitstellen eindelijk een besluit genomen over stukjes gemeentegrond in Rockanje, waar ooit in een grijs verleden afspraken werden gemaakt door de gemeente Rockanje met een vijftigtal toenmalige bewoners van Singelpercelen over gebruik van de grond.\n\nProbleem opgelost, zou je denken, maar tot verrassing van de Partij Westvoorne besloot de wethouder op de valreep om in tegenspraak met eerdere afspraken met de raad en tegen alle (juridische) adviezen die we hadden gekregen in, de desbetreffende groep financieel tegemoet te komen, door de kosten gemoeid met de overdracht voor rekening van de gemeente te laten komen.\n\nOm te beginnen nog even kort over de bijzondere situatie van deze groep bewoners. De gemeentegrond was in veel gevallen al heel lang in gebruik, langer dan 20 jaar zelfs, zodat aanvankelijk gedacht werd dat sprake zou zijn van verjaring, wat zou betekenen dat de bewoners de grond in bezit zouden krijgen zonder ervoor te hoeven betalen. Alleen de kosten van overdracht zouden dan moeten worden betaald.\n\nMaar omdat er dus ooit een overeenkomst was gesloten tussen toenmalige bewoners en de gemeente Rockanje en er ook gebruikers-OZB was betaald, was er geen sprake van verjaring. Gewoon, omdat de wet zo in elkaar zit.\n\nDat was een tegenvaller voor de groep bewoners en ze vonden het \u2018niet eerlijk\u2019 en in sommige gevallen was dat ook wel te begrijpen. Diverse bewoners die door de jaren heen bij de gemeente hadden aangeklopt over een bouwvergunning of het kappen van een boom, hadden steevast te horen gekregen dat het hun eigen grond was.\n\nDaarmee werd tegemoet gekomen aan de \u2018bijzondere\u2019 situatie dat er geen sprake was van verjaring, zonder andere inwoners tekort te doen of financi\u00eble ongelijkheid te cre\u00ebren met een mogelijke precedentwerking. . De mogelijkheid tot kopen voor 80 euro per vierkante meter, zoals die voor alle Westvoornaars gold, was er nog steeds, maar wie niet wilde kopen, kon toch de grond blijven gebruiken.\n\nGroot was onze verbazing toen tijdens de commissievergadering IZ/AZ terloops werd gemeld dat de grond VRIJ OP NAAM zou worden verkocht, nog steeds voor \u20ac80 per vierkante meter, terwijl dat niet was opgenomen in het raadsbesluit dat we voorgelegd hadden gekregen.\n\nDe Partij Westvoorne was verrast en kon zich uiteindelijk ook niet vinden in deze wending, die haaks stond op wat de wethouder eerder had beweerd en die bovendien niet paste binnen de kaders die de raad eerder had meegegeven of bij de motie die eind vorig jaar werd aangenomen. Immers, we hadden duidelijk een projectprijs van \u20ac80 KOSTEN KOPER afgesproken en de raad had zich bij herhaling, ook in de motie, uitgesproken voor gelijke behandeling van alle inwoners.\n\nWe dienden tijdens de raadvergadering een amendement in, om deze vergissing van de wethouder te repareren en het besluit weer binnen de eerder meegegeven kaders te laten passen. De Partij Westvoorne was (en is) namelijk van mening dat voor alle inwoners een zelfde prijs hoort te gelden, zoals afgesproken, met dezelfde voorwaarden.\n\nEn laten we wel zijn, met de mogelijkheid om de gemeentegrond te kopen voor \u20ac80 K.K. per vierkante meter of de grond gratis te blijven gebruiken, ook al is die niet hun bezit, hadden de betrokken Singelbewoners toch niets te klagen?! We hebben het immers over gemeentegrond, gemeenschappelijk bezit dus.\n\nWij zijn van mening dat nu alle inwoners een beroep kunnen doen op gelijke behandeling en aanspraak kunnen maken op levering VRIJ OP NAAM. En dan hebben we het niet alleen over de kopers van gemeentegrond die ze al langer \u2018oneigenlijk\u2019 in gebruik hadden, maar ook over de mensen die tijdens het project een stukje snippergroen van de gemeente kopen om bij hun perceel te trekken. In Rockanje of Oostvoorne. De wethouder heeft namelijk bij herhaling nadrukkelijk aangegeven dat het om 1 project ging en zo staat het ook te lezen op de website van de gemeente. Er is 1 project met 1 projectprijs van \u20ac80 (tot 150 vierkante meter) of een getaxeerde prijs (voor grotere stukken. En het staat er duidelijk: KOSTEN KOPER. En dat wordt nu dus voor een selecte groep VRIJ OP NAAM, zonder dat daar wat ons betreft een gegronde reden voor is. En U mag met zijn allen de notaris en het kadaster gaan betalen voor deze groep.\n\nTot onze verbazing, want het zou per geval wel eens om een bedrag rond \u20ac1000 kunnen gaan en dat kan met meer dan 300 gevallen in Westvoorne dus aardig oplopen.\n\nTerwijl de raad en wethouder het er eerder over eens waren, dat \u20ac80 K.K. per meter een prima projectprijs was, ook voor de Singelbewoners, die aanvullend de mogelijkheid kregen tot hun vertrek de grond gratis te blijven gebruiken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=423&terug=2", "body": "\u201cEr zijn mensen in jouw omgeving die vinden dat jij eens in het zonnetje moet worden gezet, sprak de burgemeester hem toe: \u201cAls mensen zich over Lex uiten, dan komen een paar kenmerken steevast naar voren: \u2018gedreven, enthousiast, constructief kritisch en prettig om mee samen te werken. Een goede spreker met een brede kennis van zaken. Markant. Ongeduldig soms\n\nen inventief en creatief. De Bos- en Burchtfair is gestart in 2006, het idee is geboren toen er bij de familie Dijkshoorn een tuinfair werd gehouden. Het is met name door de inzet van Lex van de grond gekomen, groot geworden, gedragen door een prachtclub van vrijwilligers, door sponsors en winkeliers en een van de mooiste visitekaartjes van onze gemeente\u201d!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=420&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=423&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=427&terug=1", "body": "De ambulance zorgverlening kampt met grote problemen. De aanrijtijden lopen op. Een belangrijke oorzaak is dat mensen 112 bellen, omdat er in de avond en nacht ontoereikende huisartsenzorg beschikbaar is op Voorne. De druk op de acute hulpverlening neemt daardoor toe. Dat is ernstig, allereerst voor pati\u00ebnten, omdat de zorg vaak te laat komt. Maar ook voor de mensen die werken in de zorg, de druk neemt toe vanwege het te kort aan personeel. Ook de partners in de zorg verlammen elkaar, er is bijvoorbeeld een ziekenhuisstop en de ambulances rijden rondjes om een pati\u00ebnt in een ziekenhuis te krijgen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=429&terug=2", "body": "Dat de sociale huurwoningen in Oostvoorne eigendom zijn van het gemeentelijk Woonbedrijf heeft zo zijn voordelen bij dit soort trajecten, erkent Van der Meij. De gemeentelijke doelstellingen voor verduurzaming en de doelstellingen van de verhuurder liggen immers in \u00e9\u00e9n hand. Van der Meij, lachend: \u2018Het aansturen van dergelijke projecten wordt behoorlijk vereenvoudigd als je met jezelf afspraken kunt maken.\u2019\n\nTegelijkertijd ziet hij partijen in de markt in beweging komen. \u2018Corporaties moeten natuurlijk wel een rekensommetje maken of ze de hoge aanloopkosten kunnen verantwoorden binnen hun begroting.\u2019 Dat is mede de reden dat de gemeente hierin haar verantwoordelijkheid neemt. \u2018Wij lopen voorop om deze ontwikkeling in gang te zetten. Als er straks massa wordt gemaakt, zullen de kosten dalen. We streven naar zo\u2019n 45.000 euro per woning.\u2019\n\nOm de bewoners voor het renovatieproject warm te maken, organiseerde de gemeente een informatieavond voor de hele wijk. Het doel was om bewoners van vijf aaneengeschakelde woningen bereid te vinden hun woning als eerste te laten renoveren. \u2018Die schaal is net groot genoeg om een en ander te kunnen testen\u2019, zegt Van der Meij. \u2018Bovendien kunnen we het project zichtbaar maken alvorens het breed uit te rollen.\u2019\n\nUiteindelijk bleef er een groep van vijf buren over, van wie vier huurders en \u00e9\u00e9n eigenaar. Deze vijf woningen zijn inmiddels gerenoveerd, net als \u00e9\u00e9n woning ertegenover. Per toeval kwam dit huis vrij en de gemeente besloot het mee te nemen in de eerste tranche. Deze woning fungeert nu als bezichtigingswoning. Andere inwoners van de wijk kunnen hier zien welke mogelijkheden er zijn en hoe het eruit komt te zien.\n\n\u2018We geven ze bij de renovatie de keuze om de woning op enkele punten aan te passen\u2019, aldus de wethouder. \u2018De badkamer iets groter maken bijvoorbeeld, of twee kamers samenvoegen. Daarmee proberen we het woongenot te verhogen.\u2019", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=430&terug=2", "body": "Elke week vanaf nu schrijven we een stukje over onze Partij Westvoorne onder de titel \u2018Samen bereiken we meer\u2019. In dit eerste stuk willen wij u vooral iets over onszelf vertellen, zodat u weet waar Partij Westvoorne voor staat.\n\nOns belangrijkste principe is dat wij een partij zijn die werkt \u2018voor en door Westvoorne\u2019. Dit betekent dat iedereen die mee wil denken en mee wil beslissen, dat moet kunnen doen. Samen bereik je immers meer. Dat is ook een logisch gevolg van veranderingen in onze maatschappij. Een maatschappij waarin er niet meer gewerkt wordt vanuit achterkamertjes, maar waarin mondige, kritische en goed ge\u00efnformeerde burgers meedenken en meebeslissen. Samenwerken is niet altijd gemakkelijk, maar het is wel de beste basis voor succes. Je moet daarbij natuurlijk wel uitgaan van goed doordachte visies en zorgvuldig omschreven plannen zoals wij. Dat is in de vorige raadsperiode gelukt en we zijn ervan overtuigd dat dat weer gaat lukken.\n\nHet gemeentebestuur is er voor de burgers. Wij nemen deel aan het gemeentebestuur omdat wij onze verantwoordelijkheid nemen. Alleen zo kunnen we werken aan wat wij belangrijk vinden en kunnen we problemen analyseren en oplossen. We streven naar een open en rechtvaardige lokale samenleving en een gezond evenwicht tussen economische en maatschappelijke belangen voor onze mooie gemeente.\n\nOns volgende artikel zal gaan over wat wij in ons vorige verkiezingsprogramma beloofd hebben en wat we daarvan waargemaakt hebben. Voor nadere informatie kunt u kijken op wapenfeiten van de Partij Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuwsbrief/", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?group_id=2", "body": "Archief Nieuws V\u00f3\u00f3r de extra raadsvergadering van 19 oktober hadden we geprobeerd de feiten boven tafel te krijgen.Maar, waar de coalitie kennelijk volledig op de hoogte was, werd getracht de oppositie zo veel mogelijk in het duister te houden. Zoals te doen gebruikelijk in deze gemeente. Dus maakten we ons eigen chronologische overzicht. Niet dat het iets hielp, want er werd alsnog een schaduwspel opgevoerd door het college, de voorzitter van de raad voorop... Het doel daarvan was duidelijk: met zo weinig mogelijk informatie de zaak rond het opstappen van wethouder Klok schemerig houden. Begrijpt u het? Wij niet. Het is te droevig voor woorden.\n\nArchief Nieuws Koos de Gast schreef het al eerder deze maand in zijn nota \u2018Twee jaar dorpspolitiek in Westvoorne\u2019: college en coalitie in onze gemeente doen al hun bestuurlijke debacles af met de opmerking \u2018ja, \u2018t had beter gekund\u2019.\n\n Zo ook Van Montfoort deze keer over zijn raadsvoorstel om een reserve van 3,8 miljoen te vormen ten laste van de toekomstige winst van het project de Drenkeling voor de verplaatsing van de voetbalvelden naar de Nieuwe Achterweg.\n\n In deze moderne tijden is 'factchecking' een vast onderdeel geworden van de politieke ontwikkelingen in onze maatschappij. Wij doen daar graag aan mee door een aantal recente uitspraken van de Westvoornse wethouder van financi\u00ebn tegen het licht te houden. Waar of niet waar?\n\nArchief Nieuws Over het burgerjaarverslag zouden we willen zeggen, dat het een slordig ge\u00efllustreerde \u2018goed-nieuws-show\u2019 is. De wettelijk verplichte onderwerpen \u2018de kwaliteit van de gemeentelijke dienstverlening\u2019 en communicatie en participatie\u2019 schampen aan de werkelijkheid en geven zeker geen helder beeld van wat er in 2011 gepasseerd is. Alleen successen worden gemeld en mislukkingen worden vergeten. Het ontbreekt het college aan elke vorm van zelfreflectie en wat er werkelijk heeft plaatsgevonden in 2011 blijft voor de burgerij in nevelen gehuld. Zo begon raadslid Huisman zijn betoog over de jaarstukken 2011. Ook over het jaarverslag en de jaarrekening sec had hij eigenlijk niet veel goeds te melden. De coalitie vond en vindt het allemaal wel prima en met 8 tegen 7 werd helaas ook dit raadsvoorstel weer aangenomen.\n\nArchief Nieuws Door het college is steeds gesteld dat er niet eerder dan op 9 juni 2011, tijdens de informatieavond, het mogelijk bestaan van de servituten op de ontwikkelingslocatie van de strandhuisjes. Ook tegenover de onderzoekscommissie van BING heeft het college verklaart dat de servituten niet eerder ter sprake gekomen zijn.\n\n Uit de beantwoording van een van de zienswijze op het Bestemmingsplan Zeegebied blijkt echter, dat daar al in februari 2011 uitvoerig over gesproken is. Dit heeft dus niets maar dan ook niets te maken met 'interpretatie' zoals de burgemeester zei, maar met bikkelharde feiten. Zelfs de BING onderzoekscommissie bevestigt, in haar beantwoording van de door de PW gestelde vragen over het onderzoeksrapport, dat het onderwerp eerder ter sprake is gekomen.\n\nArchief Nieuws Het behoeft niet veel inleiding meer, dit betoog in deze extra door de PW afgedwongen raadsvergadering. En het spreekt ook verder wel voor zich. Desalniettemin is het goed om het een keer door te lezen, want het geeft een uitstekend inzicht in het hele gebeuren rond de ontwikkeling van de strandhuisjes. Ook het hierna op deze website geplaatste document met 'relevante passages uit eerder besluiten en documenten' geeft verhelderende informatie.\n\nArchief Nieuws Tintolito aan het water. Dit is geen partijstandpunt, maar een creatief idee van Hans Kraaijeveld voor de eventuele uitbreiding van Tinte-dorp. Laten we hopen dat er binnen het kader van de voor Westvoorne zo noodzakelijke burgerparticipatie door de inwoners meer van dergelijke idee\u00ebn opgebracht zullen en kunnen worden. Daarover later meer...\n\nArchief Nieuws Van de hand van Hans Kraaijeveld, die ons helaas eind januari gaat verlaten. We verliezen daarmee een bijzonder gewaardeeerd partijlid, fractielid, VROM voorzitter en vriend, om zomaar eens een paar blommige te noemen. In dit verslag vat hij nog eens even fijntjes een aantal zaken, die in december de politieke revue passeerden, samen ....\n\nArchief Nieuws Het is merkwaardig dat onze locale tabloids eigenhandig geschreven stukjes als redactionele artikels laten verschijnen. Dat wil zeggen, zonder de naam van de schrijver er onder, maar wel met de schrijver als onderwerp. En dat nadat we enige tijd geleden strenge regels opgelegd kregen over de toon, de lengte en de ondertekening van onze ingezonden stukjes...\n\nArchief Nieuws Leo Laaij, gewezen fractievoorzitter van de lokale VVD, prominent lid van diezelfde VVD en persoonlijk adviseur van fractievoorzitter Krajenbrink wordt zelden meer gezien in de raadszaal, maar op 22 juni zagen we hem er toch weer rondschuiven en delibereren met de VVD fractie. Vervolgens verscheen op 30 juni een akelig stukje van zijn hand in het Weekblad Westvoorne.\n\nArchief Nieuws Over een rekenkameronderzoek, waarvan de uitkomst in feite door de coalitiepartijen genegeerd wordt en een beetje over kunst. Het viel op dat er heel veel vragen waren die niet beantwoord konden worden. Zelfs met de assistentie van een ambtenaar kwam de wethouder er niet uit. Een en ander zal nu schriftelijk geadresseerd moeten worden...\n\nArchief Nieuws De ABZM commissievergadering van juli 2010 had niet veel bijzondere punten op de agenda staan. Over de wachtgeldregeling voor de wethouders mocht niet gesproken worden door de coalitie, de discussie over de begroting van de stadsregio werd er doorheen geperst en de situatie rond het asbest verwijderen in De Rots is nog steeds onduidelijk...\n\nArchief Nieuws In deze aflevering de visie van de Partij Westvoorne over \"vier wethouders voor de prijs van drie\". Verder een korte mededeling over de voorgestelde bezuinigingen en een zeer eenvoudige oplossing voor het op de Westvoornse markt brengen van betaalbare starterswoningen.\n\nArchief Nieuws Artikel geplaatst in de Westvoornse Courant over de aankoop door de gemeente van locatie De Rots in Rockanje. Naar ons idee overhaast en slecht onderbouwd en een typisch voorbeeld van een bestuurswijze die wij snel willen afschudden.\n\nArchief Nieuws In reactie op gemopper van diverse raadsleden werd een stukje geplaatst in de Westvoornse Courant, waarin we de achtergrond van onze kritiek uitleggen en enkele van onze plannen voor de nabije toekomst uiteenzetten.\n\nArchief Nieuws Ik ga het niet hebben over de structuurvisie. Ook ga ik het niet hebben over de second opinion die naar mijn mening duidelijk genoeg is en de structuurvisie op hoofdlijnen kraakt.\n\nArchief Nieuws In de afgelopen weken stond de Westvoornse politiek voor de zoveelste maal in het teken van het glas in het intensiveringsgebied Tinte. Ook de ontwikkeling van de locatie De Rots stond weer op het programma. Wij zullen, gezien de gevoeligheid en de importantie van beide onderwerpen, in dit artikel alleen aandacht besteden aan de politieke besluitvorming rond deze twee zaken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=424&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html", "body": "Archief Nieuws Over het burgerjaarverslag zouden we willen zeggen, dat het een slordig ge\u00efllustreerde \u2018goed-nieuws-show\u2019 is. De wettelijk verplichte onderwerpen \u2018de kwaliteit van de gemeentelijke dienstverlening\u2019 en communicatie en participatie\u2019 schampen aan de werkelijkheid en geven zeker geen helder beeld van wat er in 2011 gepasseerd is. Alleen successen worden gemeld en mislukkingen worden vergeten. Het ontbreekt het college aan elke vorm van zelfreflectie en wat er werkelijk heeft plaatsgevonden in 2011 blijft voor de burgerij in nevelen gehuld. Zo begon raadslid Huisman zijn betoog over de jaarstukken 2011. Ook over het jaarverslag en de jaarrekening sec had hij eigenlijk niet veel goeds te melden. De coalitie vond en vindt het allemaal wel prima en met 8 tegen 7 werd helaas ook dit raadsvoorstel weer aangenomen.\n\nArchief Weblog ...is dit dan een verkiezingsstunt van de initiatiefnemer of is hier in meer of mindere mate toch sprake van misleiding van de kiezers...\n\nArchief Weblog 2012 zit er op en ik trok de afgelopen week mijn 'da capo' register voor de vierde achtereenvolgende keer open om het afgelopen politieke jaar in kaart te brengen. Evenals de vorige keren moet je je realiseren dat, als je dit leest of voorleest, het slechts een gek woordenspel is dat knoeit met woorden en in geen enkel opzicht persoonlijk bedoeld is. Je moet er wel even de tijd voor nemen, want er zit zoals te doen gebruikelijk veel verpakt en weggestopt in de zo hier en daar behoorlijk kromme zinnen. Wederom eindigend met het begin, hetgeen slechts aangeeft dat, of men het leuk vindt of niet, de bestuurlijke bende omsingeld \u00eds en blijft door de fractie van de Partij Westvoorne...\n\nArchief Weblog \n\nHet is begin 2012 en ik heb mijn 'da capo' doos voor de derde keer open getrokken, ditmaal ten aanzien van het afgelopen politieke jaar 2011 in onze gemeente Westvoorne. En daar kwam het onderstaande uit te voorschijn. Net als het vorige jaar moet je je realiseren dat, als je dit leest of voorleest, het slechts een gek woordenspel is dat knoeit met woorden en in geen enkel opzicht persoonlijk bedoeld is. Je moet het wel g\u00f3\u00e9d lezen en er goed over nadenken, want er zit weer veel verpakt en weggestopt in de kromme zinnen. Wederom eindigend met het begin, hetgeen slechts aangeeft dat, of men het leukt vindt of niet, de bestuurlijke stoet omsingeld \u00eds en blijft door de fractie van de Partij Westvoorne....\n\nArchief Weblog In spannende films over opwindende rechtszaken zie je dat vaak: de emoties lopen zo hoog op dat de rechter de kemphanen op zijn kamer bijeen roept om in beslotenheid een verlossend woord te spreken om uit een voortwoekerende impasse te komen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=419&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=427&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=443&terug=2", "body": "Wethouder Van der Meij: \u201cWestvoorne is een prachtige gemeente met een grote afwisseling van landschappen. Zo zijn er duinen, zanderijen en zeekleipolders. Elk soort landschap kent zijn eigen sfeer en identiteit. Met elkaar geven we dit landschap vorm. We halen er iets in weg, voegen iets toe, we veranderen of verbouwen. Om er voor te zorgen dat het buitengebied in Westvoorne zijn unieke kwaliteiten en karakteristieken behoudt en waar mogelijk verbetert, is dit praktische handboek opgesteld\u201d.\n\nHet handboek laat met veel beeld de kwaliteiten en karakteristieken van de polders in Westvoorne zien. Per soort landschap staan de ambities om de kwaliteit te verbeteren omschreven. Met voorbeeldfoto\u2019s en schetsen worden aanbevelingen gegeven. Het handboek is opgebouwd uit 5 eenvoudig te volgen stappen. Zo kan iemand die in het buitengebied met zijn huis, schuur, erf of tuin aan de slag wil snel bouwstenen verzamelen. Met deze bouwstenen kan een passend ontwerp worden opgesteld dat zorgt voor de gewenste kwaliteitsverbetering.\n\nRoberto Truijers: \u201cHet handboek is echt een inspiratiebron vol met idee\u00ebn, voorbeelden en aanbevelingen. Ik hoop dat iedereen die in het buitengebied aan de slag gaat het handboek gaat gebruiken. Ook de nieuwe eigenaren van de kavels hier aan de Middelweg. Zo bouwen we met elkaar aan een toekomstig landschap waarin de historische gegroeide kwaliteiten van Westvoorne herkenbaar zijn en blijven\u201d.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=426&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?group_id=1", "body": "Westvoorne - Elke week schrijven we een stukje over onze Partij Westvoorne. Deze week gaat het over wat we de afgelopen vier jaar bereikt hebben.\n\nIn 2014 zijn we gestart met een eigen wethouder in de coalitie. Voor het eerst was het ons gelukt om deel uit te maken van het gemeentebestuur van Westvoorne. We hadden de jaren daarvoor al heel wat wensen verzameld en de afgelopen jaren hebben we een flink aantal van die wensen kunnen realiseren. Vaak met brede steun in de gemeenteraad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=429&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=430&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=428&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=431&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=432&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=433&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=435&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=437&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=438&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=439&terug=1", "body": "De vier gemeenten op Voorne-Putten hebben vorige week de Routekaart Duurzaam Voorne-Putten 2040 vastgesteld. Brielle, Hellevoetsluis, Nissewaard en Westvoorne leveren gezamenlijk hun bijdrage om ervoor te zorgen dat de regio in 2040 energieneutraal is. Een mijlpaal in de samenwerking van de vier gemeenten. Voorne-Putten zet zich met de vaststelling van de Routekaart op de kaart als duurzaam eiland. Het belangrijkste speerpunt is dat alle op het eiland benodigde energie afkomstig moet zijn van duurzame energiebronnen. De Routekaart is cruciaal omdat energieneutraliteit alleen kan worden gerealiseerd door regionaal goed samen te werken.\n\n\n\nDe Routekaart richt zich op twee regionale thema\u2019s: 1. energiebesparing en opwekking van duurzame energie en 2. circulaire samenleving waarbij alle materialen zoveel mogelijk worden hergebruikt. De doelstellingen van de Routekaart zijn voor de periode 2018-2021 uitgewerkt in concrete maatregelen, zoals het opstellen van een regionale Warmtevisie. Daarnaast hebben de vier gemeenten eigen lokale duurzaamheidsmaatregelen.\n\nWethouder Bert van der Meij, gemeente Westvoorne: \u201dWe lopen als eiland met duurzaamheid voorop. Erg mooi dat we deze ontwikkeling de komende jaren kunnen doorzetten. Westvoorne is ook goed bezig. Zo zijn in 2017 de eerste vijf woningen van het Woonbedrijf tot nul op de meter gerenoveerd. Verder wordt in 2018 gestart met de bouw van een groene woonwijk Landgoed Drenkeling. Rond de 65 woningen krijgen geen gasaansluiting en worden energieneutraal en deels als nul op de meter woning opgeleverd.\u201d\n\nWethouder Dick Verbeek, gemeente Brielle: \u201cOm het gewenste eindresultaat te halen is brede samenwerking tussen overheid, ondernemers, kennisinstituten en financiers noodzakelijk. Aardwarmte zal op Voorne-Putten een belangrijke rol gaan spelen. Het initiatief van Brielse tuinders tot het realiseren van een warmtenetwerk zal dit jaar nog gevolgd worden door eenzelfde initiatief in Tinte. Met lokale initiatieven kunnen korte klappen worden gemaakt. In Brielle geldt dit voor de 466 zonnepanelen op gemeentedaken. Dit levert naar verwachting 120.000 KWh op , dit is vergelijkbaar met het jaarlijkse elektragebruik van 40 huishoudens. Daarnaast geldt als uitgangspunt dat bij het bouwproject Oude Goote dat er woningen zonder gasaansluiting worden gerealiseerd. Bij het bouwproject Fregat komen de zogenaamde \u2018nul op de meter\u2019 woningen\u201d.\n\nOok in Nissewaard is aandacht voor duurzaamheid. \u201cIn Nissewaard wordt gewerkt aan het verder toekomstbestendig maken van de wijk Sterrenkwartier. Een groot deel van de hoogbouw in de wijk zal vervangen worden door gasloze nieuwbouw. Daarnaast lopen er verschillende pilots in de wijk voor het verder verduurzamen van de eengezinswoningen. Ook bij het bedrijfsleven is in Nissewaard veel enthousiasme om aan de gang te gaan met de transitie. Zo is het bedrijventerrein Halfweg-Molenwatering aangesloten bij het programma bedrijventerreinen energiepositief. De eerste stappen zijn gezet, op diverse daken liggen zonnepanelen en diverse ondernemers hebben ge\u00efnvesteerd in ledverlichting. Een van de bedrijven heeft een innovatieve verticale windturbine geplaatst waar veel belangstelling voor is en een ondernemer is zelfstandig van het gas afgegaan\u201d, aldus wethouder Henk de Graad.\n\nWethouder Marja Roza, gemeente Hellevoetsluis: \u2018De gemeente Hellevoetsluis werkt sinds 2004 al aan het verduurzamen van de gemeente. Dit doen we onder andere door inwoners en bedrijven te stimuleren over te gaan tot energiebesparende maatregelen. Het energieteam speelt daarbij een belangrijke rol. Daarnaast werken we aan het verduurzamen van alle gemeentelijke gebouwen. Twee jaar geleden is het gemeentehuis al voorzien van een groen dak en zonnepanelen. En ook op het dak van het Cultuurhuis en de Hendrik Boogaardschool zijn zonnepanelen geplaatst. Het zwembad, de woningen en het IKC aan de Sportlaan worden volledig energieneutraal opgeleverd. De komende jaren willen we nog eens honderden energieneutrale woningen extra bouwen. Naast het gebruik van energiezuinige maatregelen in de woningbouw, werken we binnen een internationaal samenwerkingstraject ook aan het verduurzamen van de havens. \u2018", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=440&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?group_id=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=431&terug=2", "body": "Westvoorne - Elke week schrijven we een stukje over onze Partij Westvoorne. Deze week gaat het over wat we de afgelopen vier jaar bereikt hebben.\n\nIn 2014 zijn we gestart met een eigen wethouder in de coalitie. Voor het eerst was het ons gelukt om deel uit te maken van het gemeentebestuur van Westvoorne. We hadden de jaren daarvoor al heel wat wensen verzameld en de afgelopen jaren hebben we een flink aantal van die wensen kunnen realiseren. Vaak met brede steun in de gemeenteraad.\n\nAls we nu terugkijken dan zijn wij heel blij met wat we bereikt hebben. Er wordt op de Drenkeling in Rockanje gebouwd, ook voor jongeren en starters. De Ruy in Oostvoorne is eindelijk klaar en mooi geworden met een parkje en een appartementengebouw. Inmiddels kan de helft van de vrijkomende huurwoningen verhuurd worden aan onze eigen inwoners. De bouw van een nieuwe school en sporthal in Rockanje gaan nog dit jaar van start en voor Oostvoorne zijn we zulke plannen aan het uitwerken. Tintestein komt beschikbaar voor alle verenigingen in Tinte. Jaarlijks worden er zonnepanelen gelegd, niet meer alleen op koopwoningen maar nu ook op huurhuizen. Het strand, de duinen en de Strype zijn nog net zo mooi en onbebouwd als altijd. Het dorpsplein in Rockanje is klaar en dat in Oostvoorne gaat dit jaar verder verfraaid worden. De Stationsweg in Oostvoorne is echt heel mooi geworden. De lokale lasten stijgen niet verder en we zijn een gemeente geworden waar dingen kunnen en waar mensen met idee\u00ebn en wensen zich welkom voelen. Een volledig overzicht van wat er de afgelopen periode gerealiseerd is, vindt u op onze website onder wapenfeiten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=364&terug=1", "body": "Belangrijk daarbij is enerzijds het voorkomen van het schenden van de afspraken en anderzijds het bewaken van de gemaakte afspraken. Door op regelmatige basis, in de beginperiode zeker eenmaal per maand, met elkaar de onderlinge werkwijze te evalueren, wordt dit mogelijk. In een dergelijk fractie breed coalitieoverleg op betrekkingsniveau, staat niet de inhoud, maar de wijze waarop de coalitie samenwerkt centraal. Daarnaast zullen, zoals hierboven reeds aangegeven is, de drie fractievoorzitters de afspraken bewaken. Mochten de fractievoorzitters het onderling niet eens worden over het op de juiste wijze naleven van de gemaakte afspraken, dan kan extern advies ingewonnen worden.\n\nZoals in het verkennend overleg is vastgesteld, dient het ingebrachte voorstel van de fractie van de VVD tijdens het verkennend overleg van 26 maart jl., in 2 fasen te worden bezien.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=442&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=441&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=444&terug=1", "body": "Ik zal kortmogelijk ingaan op hetgeen de VVD stelt over het terugdraaien van de in de vorige raadsperiode gemaakte afspraak over omgang van de reserve potten. Gelden waarvoor geen directe plannen zijn, zouden volgens die afspraak moeten terug vloeien in de algemene reserves.\n\nWij, maar ook de VVD, heeft destijds besloten een heleboel reserve potten op te heffen, omdat het volstrekt onduidelijk was waarvoor de gelden die daarin zaten gebruikt werden. Controle op het gebruik daarvan door de raad is namelijk heel moeilijk omdat er heel gemakkelijk geschoven kan worden met potten. Of er op het ene project een tekort was en of dat met een potje voor een ander project aangevuld werd, wisten wij niet, want die potjes waren allemaal al goed gekeurd door de raad en dat hoefde dus niet nog een keer. Alleen gelden die aan de algemene reserves onttrokken worden, moeten door de raad goedgekeurd worden. Tegelijkertijd werd toen ingevoerd dat er scherp begroot zou worden, d.w.z. dat er niet van te voren al b.v. 20 % meer begroot werd dan nodig. Dat houdt dus wel in dat er vaker bij de raad voor extra geld aangeklopt zal worden als er tekorten optreden, maar ook dat er minder gemakkelijk met het overschrijden van budgetten omgegaan zal worden, want het is nooit leuk om daarvoor weer bij de raad aan te moeten kloppen.\n\nWij denken nog steeds dat het goed is dat geld wat niet direct nodig is, in de algemene reserves zit en niet in een reserve potje wat mogelijk niet of ergens anders voor gebruikt gaat worden.\n\nOver een ander punt zijn wij het eens met de VVD, namelijk over de wijze van de begrotingsbehandeling. De uitgeklede manier waarop dat nu gebeurt doet ook volgens ons geen recht aan het belang van de begroting en de bijbehorende algemene beschouwingen. Dankzij ons is er nu overigens nog een piepklein eerste betoogje overgebleven, want als het aan andere fracties gelegen had (inclusief die van de VVD) , was de hele eerste termijn schriftelijk afgedaan.\n\nVerder willen ingaan op wat door verschillende fracties gezegd wordt over cultuur, verenigingen en onze dorpscentra, in het licht van de mogelijke ontwikkelingen in De Man.\n\nHet staat echter in schril contrast tot hun advies aan de wethouder (in een besloten vergadering) om de mogelijkheid te onderzoeken het Zeemanshuis meer ruimte te gunnen in De Man. Hetgeen varieert van het alleengebruik van de bovenverdieping tot het gebruik van het totale gebouw. Er wordt zelfs over verkoop van De Man aan het Zeemanshuis gesproken. Om dat mogelijk te maken zouden de huidige huurders naar de Driehoek moeten verhuizen.\n\nMijn vraag aan GBW is: hoe rijmt u uw uitspraken over het behoud van culturele identiteit van onze kernen en de mogelijkheid voor verenigingen om zich binnen de kernen te blijven vestigen met het advies dat u gegeven hebt aan de wethouder over het gebruik van De Man door het Zeemanshuis?\n\nEn van de PvdA zou ik graag willen weten waarom zij in haar Algemene Beschouwingen zegt dat: \u2018Als de Driehoek leeg komt dit een goede locatie is voor woningbouw\u2019, maar eerder instemde met het voorstel van de wethouder (in diezelfde besloten vergadering) om de verenigingen onder te brengen in de Driehoek, zodat het Zeemanshuis in De Man kan?\n\nVan het CDA zou ik willen weten of de uitspraak : \u201cZo heeft het een prioriteit om de drie M\u2019s nieuw leven in te blazen en alle buitenaccommodaties naar een verantwoord niveau te tillen\u201d inhoudt dat het Zeemanshuis het nieuwe leven in De Man wordt?\n\nEerlijk is eerlijk, hetgeen D66 erover schrijft, is in ieder geval niet in strijd met hun advies over het gebruik van De Man door het Zeemanshuis en als gevolg daarvan het verdwijnen van de verenigingen uit De Man.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=432&terug=1", "body": "Op 5 februari onthulde wethouder Bert van der Meij (namens gemeente Westvoorne) samen met mevrouw Trijntje Langendoen de naam van een nieuwe straat in Rockanje. Project Carte Blanche Excellent is een initiatief van Truijers Vastgoedontwikkeling en bestaat uit zes vrijstaande woningen, waarvan de eerste twee woningen zijn opgeleverd en vier woningen in aanbouw zijn. De ontsluitingsweg voor het project die aansluit op de Achterstrypseweg, krijgt de naam: Langendoenhof.\n\nDe grond waarop de zes nieuwe vrijstaande woningen verrijzen is van ca. 1898 tot 2017 in eigendom geweest van de familie Langendoen. Drie generaties lang werd er op deze grond kassenteelt bedreven. In 2017 werden deze kassen gedemonteerd in het kader van de ruimte-voor-ruimte-regeling. Deze regeling zorgt voor het verdwijnen van bedrijfsgebouwen en kassencomplexen in het buitengebied van Westvoorne en biedt de mogelijkheid om in beperkte mate woningen te realiseren. Dit met als doel om ruimtelijke kwaliteitswinst te realiseren. \u201cHet is mooi om met de straatnaam te verwijzen naar de lange historie van dit gebied\u201d benadrukt wethouder Van der Meij.\n\nDe straatnaam \u2018Langendoenhof\u2019 is vernoemd naar de overleden echtgenoot van de voormalige grondeigenaar. Vanaf eind 19e eeuw werd op dit perceel aan de Achterstrypseweg al fruit en groente geteeld. Het begon met twee druivenkassen, die Willem Langendoen hier liet plaatsen. Toen twee van zijn zonen (Pieter en Maarten) in 1926 de grond in eigendom kregen, kwamen er broeibakken onder platglas voor groenteteelt bij. In de jaren \u201870 kocht Jan Langendoen (zoon van Maarten) de grond. Hij zette moderne warenhuizen neer waarin tomaten, komkommers en andijvie werden geteeld.\n\nBron: persbericht Gemeente Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=443&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=321&terug=1", "body": "-de stacaravan gesitueerd is op dat bouwvlak en er in die zin geen sprake is van strijdig gebruik;\n\n- de oplossing van de situatie Ruigendijk 14 Tinte, waarbij een agrarische bedrijfswoning bewoond wordt door een gezin waarvan de man werkzaam is in een glastuinbouwbedrijf elders in het intensiveringsgebied, ligt in de omzetting van de huidige bestemming \u2018agrarische bedrijfswoning\u2019 naar de bestemming \u2018plattelandswoning\u2019;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=323&terug=1", "body": "- het college bevoegd is om een last onder dwangsom of een last onder bestuursdwang op te leggen;\n\n- er altijd eerst naar oplossingen voor het gesignaleerde probleem gezocht moet worden voordat tot handhaving overgegaan wordt en voordat er een last onder dwangsom of een last onder bestuursdwang opgelegd wordt;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=320&terug=1", "body": "In de Commissie Inwonerszaken van 4 april 2013 waren er zo veel vragen over deze Nota Economisch beleid dat wethouder Mulder het voorstel besloot terug te nemen teneinde v\u00f3\u00f3r het eventuele moment van besluitvorming de gevraagde duidelijkheid te verschaffen. In die vergadering stelde Alice Vermeer een aantal re\u00eble kanttekeningen bij de 18 opgestelde beleidslijnen, zoals onder andere het feit dat (a) niet alles in groepsverband hoeft te gebeuren en dat we moeten oppassen niet achter de andere V-P gemeenten aan te hobbelen, dat er (b) nodig een eigen visie op het landschap ontwikkeld moet worden, op basis waarvan eventuele economische activiteiten aangegeven kunnen worden, dat we (c) niet primair voor uitbreiding maar voor kwaliteit moeten gaan, dat (d) het dorpsplein van Oostvoorne niet doogemaakt moet worden omdat het het oude hart van de gemeente is en (e) dat de gemeente moet streven naar een realistische visie terwijlin dit document alleen maar veel kreten worden geslaakt.\n\nWij zien in deze nota geen meerwaarde voor het oppakken van de economische belangen van Westvoorne, maar we gaan er van uit dat een nieuw college ondanks deze Nota wellicht in staat zal zijn hier wel werk van te maken. Zodat we ook een eerste plek kunnen verdienen bij echte, bestaande ondernemers.\n\nHet document is geenszins aangepast zoals door de Commissie IZ in april verzocht was. Wethouder Mulder tracht in deze bijeenkomst de boel er doorheen te jassen door voor te stellen alleen maar even bij de wijzigingen stil te staan, maar de Commissie wenst gelukkig toch een discussie in redelijk detail te voeren. Niet dat het veel uithaalt, want Mulder houdt vol dat dit stuk niet meer dan een 'beleidsintentie' is, een soort kadernota en dat er wat verder gaat gebeuren puur afhankelijk is van de impulsen van ondernemers die de gemeente Westvoorne gaan bereiken... Echte antwoorden op de nu opnieuw gestelde vragen komen er dan ook niet.\n\n\n\n\n\nEr wordt terecht opgemerkt door het CDA dat er nog steeds geen budget om de lokale economie te stimuleren beschikbaar is na 2014, terwijl daar voor 2013 en 2014 jaarlijks slechts een bedrag van 15.000 euro in de begroting is opgenomen, en dat de prioritering geheel ontbreekt. De PW merkt op dat sommige ZZP'ers door het handhavingsbeleid van deze gemeente in de wielen worden gereden en hij verzoekt de wethouder daar aandacht aan te besteden. De wethouder zegt toe dat te zullen doen en de vergadering kabbelt voort. Het ontbreken van een SMART systeem om zaken te kunnen volgen, meten en dus weten ontbreekt ook nog steeds, maar de afwezigheid daarvan wordt door de wethouder weggewuifd met de opmerking dat het toch een kadernota is en blijft en dat het SMART gebeuren daar niet bij past. Ook zegt hij de 'notitie' goed genoeg te vinden om vorm te gaan geven aan prioritering en dat er in de volgende begrotingsronde maar naar budget gehengeld moet worden. PW en PvdA houden vol dat er eerst plannen en idee\u00ebn gegenereerd dienen te worden, voordat er over geld gesproken gaat worden.\n\n\n\n\n\nEchter, de Partij Westvoorne is en blijft van mening dat dit een kreupel document is, dat veel tijd en veel geld heeft gekost om samen te stellen, maar dat uiteindelijk niet bruikbaar is als Nota Economisch Beleid , omdat het onder andere (i) gebaseerd is op oude cijfers, (ii) geen concrete idee\u00ebn bevat (iii) volledig voorbij gaat aan de economische potentie van Zorg en Welzijn in onze gemeente, (iv) niet SMART geformuleerd is en (v) geen prioritering bevat! Om zo maar eens een paar gebreken te noemen. Vergeleken met de eerdere versie lijkt het ook dat de kwaliteitsverbetering van de winkelgebieden uit het document verdwenen is.\n\nHet is dus eigenlijk een hoop los zand, zonder gemeentelijke actie-elementen, dat ligt te wachten tot derden met goede idee\u00ebn gaan komen aanzetten. Omdat tegen beter weten in wordt volgehouden dat het slechts een richting aangeeft, slechts een intentie uitspreekt, denkt de PW dat er daardoor zo veel speelruimte gegeven wordt dat dat het gevaar aanwezig is dat er straks ontwikkelingen worden voorgesteld, die niet gewenst zijn maar ook niet tegen te houden...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=223&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=326&terug=1", "body": "Het stoort ons bovenal bijzonder dat wederom, het is bijna standaard geworden in deze raad, geen van de kritieken die wij geuit hebben of de vragen die wij eerder in de tijd gesteld hebben ter harte genomen zijn en/of beantwoord zijn, zodat het document geheel ongewijzigd onder dit agendapunt 10 ingediend is. Wij vinden dit absoluut een minachting van de oppositie en van de minderheid in onze zogenaamde lokale democratie.\n\nWe hebben eigenlijk geen behoefte om onze betogen en vragen uit de voorgaande commissievergaderingen te herhalen, maar kort samengevat komt onze kritiek op het volgende neer:\n\n - Wat betreft de door wethouder Mulder verschafte cijfers, zowel in zijn presentatie van 10 juni als pas (14 dagen na de commissievergadering) gistermiddag op schrift, moeten we helaas concluderen dat hij door een rijstebrij van getallen over ons uit te storten veel ruis veroorzaakt en veel drukte maakt, maar dat hij helaas niets oplost en dat d\u00fas de onduidelijkheid in de rapportage over de gehele linie blijft bestaan.\n\n - Deze rapportage verbloemt de werkelijke financi\u00eble status van de gemeente Westvoorne, cre\u00ebert een valse balans door middel van stelposten en schuift de tekorten keihard naar de volgende raadsperiode.\n\n - Met de in dit rapport en later door de wethouder verschafte informatie is het nog steeds onmogelijk de berekening en het verloop van het weerstandsvermogen gedurende de laatste jaren te verifi\u00ebren, waarmee de berekening van het weerstandsvermogen een puur cijfermatige aangelegenheid is geworden die er slechts voor zorgt dat de formule er alleen maar voor de b\u00fchne goed uitziet.\n\n - Voor de zoveelste maal ontbreekt in dit document een overzicht van de positie van de verschillende reserves, terwijl het schuiven tussen potten wederom ongebreideld plaatsvindt, de term budget neutraal ongenuanceerd gebruikt wordt, de gerapporteerde mutaties het format van een puzzelboek hebben en de ogenschijnlijk uitgevoerde risicoanalyse in nevelen gehuld is en blijft.\n\n- Zelfs de toch eenvoudige motierapportage vertoont onduidelijkheden en fouten. De door ons daarover gestelde vragen zijn onbeantwoord gebleven, op onze aansporing aan het adres van het college om de 11 moties die van voor 2013 dateren eens te gaan uitvoeren is niet gereageerd en last but not least zijn er tenminste 7 moties, te weten de moties \u2018Jeugdraad\u2019, \u2018Toekomstvisie Tinte\u2019, \u2018Geen Haags mes in onze les\u2019, \u2018De Juiste Kaart\u2019, \u2018Mobiele Jop\u2019, \u2018Mooi uitzicht\u2019 en \u2018Functioneren en maatschappelijk welbevinden\u2019 niet in deze opsomming aanwezig.\n\nDe wethouder reageerde onterecht zeer verongelijkt en boos, maar gaf op geen enkele aantijging of vraag ook maar enig antwoord. De coalitie \u00e9n de PvdA stemden met zijn tienen v\u00f3\u00f3r dit raadsvoorstel en oordeelden daarmee dat een dergelijke slechte rapportage wel acceptabel is. De PW blijft daar afstand van nemen en ook daar is zeker het laatste woord niet over gezegd.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=269&terug=1", "body": "besloot dan ook enkele maanden geleden om 'orde op zaken te gaan stellen'. Zij diende het verzoek in om een adviesorgaan van het college van B&W te mogen worden in plaats van van de gemeenteraad. Vervolgens besloot zij met alle politieke fracties in contact te treden om van gedachten te wisselen over deze situatie.\n\n\n\n \n\nDe raad van de gemeente Westvoorne in vergadering bijeen op 19 februari 2013,\n\n \n\noverwegende dat:\n\n - in de raadsvergadering van 26 mei 2009 de Verordening Jeugdraad vastgesteld is;\n\n - in artikel 2 en 10 van deze verordening gesteld wordt, dat de Jeugdraad gevraagd en ongevraagd advies uit kan brengen aan de Gemeenteraad over alle zaken die jongeren aangaan; \n\n - in de verordening niet geregeld is op welke wijze er, voorafgaand aan het uitbrengen van bovengenoemd advies, overleg tussen Jeugdraad en Gemeenteraad plaatsvindt;\n\n - in de verordening niet geregeld is op welke wijze de Jeugdraad ge\u00efnformeerd wordt over jeugd- en jongerenzaken die in de Gemeenteraad behandeld worden,\n\n \n\n is van mening dat:\n\n - er geen sprake is van goede samenwerking tussen de Jeugdraad en de Gemeenteraad;\n\n - mede daardoor de Jeugdraad niet betrokken wordt bij het opstellen van beleid inzake jeugd- en jongerenzaken, \n\n \n\nspreekt uit het wenselijk te achten:\n\n - een betere samenwerking tussen de Jeugdraad en de Gemeenteraad tot stand te brengen;\n\n - de vergaderstukken van de Gemeenteraad/raadscommissies digitaal toe te zenden aan de leden van de Jeugdraad;\n\n - het presidium in overweging te geven om, bij de vaststelling van de concept-agenda\u2019s van de commissievergaderingen, twee leden van de Jeugdraad deel te laten nemen aan de discussie in een raadscommissie over onderwerpen die te maken hebben met jeugd- en jongerenzaken,\n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=324&terug=1", "body": "Tijdens de bespreking van de jaarrekening hebben wij gesteld dat het voor ons volstrekt onacceptabel is om de nieuwe berekening van het glasplan buiten beschouwing te laten. Wij hebben mede daarom gevraagd om ons het advies van Deloitte Real Estate Advisory (REA) inzake de grondexploitaties ter beschikking te stellen. Onze accountant had om dat advies van gevraagd. Het duurde even , maar we hebben het ontvangen. En wat blijkt:\n\nMet betrekking tot het glas stelt REA:\n\n \u2018In de grondexploitatie is het jaar 2012 opgenomen, waardoor de grondexploitatie achterhaald is (zeiden wij dus ook al). Daarnaast is er geen netto contante waarde berekening opgenomen op basis van waarvan normaliter de te treffen voorziening wordt bepaald (zeiden wij dus ook al). Het is aan te bevelen de grondexploitatie aan te passen naar prijspeil 01.01.2013 om een re\u00eble waardering van de gronden in de jaarrekening op te nemen.\u2019 Uit de berekeningen van REA blijkt dat er een voorziening van 1,7 miljoen getroffen zou moeten worden en niet van 1,3 zoals het college stelt. Waarbij dan opgemerkt moet worden dat die 1,7 gebaseerd is op de oude berekeningen en niet op de actuele cijfers. Aldus het advies van REA.\n\nDan wat betrefty de Noordrand.\n\n Wat zegt REA daarover?\n\n Het volgende: \u2018Wanneer, volgens het BBV (Besluit begroting en verantwoording gemeenten en provincie, 24-06-2013), voor alle duidelijkheid de wet, er geen raadsbesluit aanwezig is waaruit blijkt dat de grondexploitatie is vastgesteld, is een project aan te merken als niet in exploitatie genomen grond.\n\n Op basis van de nieuwe notitie BBV is er geen raadsbesluit aanwezig waarin een re\u00ebel en stellig voornemen tot ontwikkeling van de Noordrand is genomen. De aanwezige startnotitie voldoet hier niet aan. Daarom dient er een waardering plaats te vinden van de verkrijgingsprijs in relatie tot de huidige marktwaarde.\n\n Nog een keer, voor alle duidelijkheid: de startnotie geldt niet als re\u00ebel en stellig voornemen tot ontwikkeling en dus moet bij de waardering uitgegaan worden van de huidige marktwaarde van de historische aankoopprijs.\n\nWaarom blijft het college volhouden dat hun rekenmethode waarbij geen sprake is van een netto contante waarde berekening noch van een eindwaarde berekening, goed genoeg is omdat er altijd al zo in Westvoorne gerekend is? Is \u2018Kijken of we daar bij de Provincie nog \u00e9\u00e9n keer mee wegkomen\u2019, de achterliggende gedachte van ons college, voor wie dit immers de laatste jaarrekening is. Of denken ze \u2018Apr\u00e8s nous le d\u00e9luge! in het Nederlands \u2018Na ons de zondvloed!\u2019?\n\nDe conclusie die je hier uit moet trekken, is natuurlijk wel een droevige. Het college, hierbij volledig gesteund door zowel de coalitiepartijen als de PvdA, legt een jaarrekening op tafel die door de accountant wordt goedgekeurd. Echter, de accountant negeert het advies, dat hij gevraagd en gekregen heeft van zijn specialist en adviseur op het gebied van grondexploitatie, en daarmee de wet (BBV). Er staan nu dus dusdanige fouten in deze jaarrekening, dat hij niet goedgekeurd zou mogen en moeten worden. De PW heeft in de commissievergadering van 10 juni reeds voorgesteld de accountant te verzoeken zaken opnieuw te bekijken, maar de meerderheid van de raad was hier pertinent tegen.\n\nTijdens het PW betoog houdt Jeroen Noordermeer een pleidooi om eerst woningbouw in Rockanje te verwezenlijken, voordat het project Ruy Fase 2 doorgang gaat vinden, zoals het college nu in de jaarrekening aangeeft definitief van plan te zijn.Hij dient daartoe een motie in, die door alle vier de coalitiepartijen en de PvdA wordt verworpen. Ook wethouder Van Lith ziet hier niets in en ontraadt de motie ten zeerste onder het huichelachtige motto: 'je moet niets uitsluiten, maar je moet er wel kritisch mee omgaan'.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=325&terug=1", "body": "- in de jaarstukken 2012, bij paragraaf 2.4.7 paragraaf grondbeleid, is aangegeven dat projecten stagneren of (vooralsnog) niet worden gebouwd;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=170&terug=1", "body": "Omdat de onderbouwing van het voornemen van het college van B&W in erg vage termen gesteld was, de inspraakprocedure vanwege tijdgebrek overgeslagen, en de wethouder geen enkel getalsmatig inzicht kon geven in de werkelijke behoefte aan koopzondagen in Westvoorne, heeft de Partij Westvoorne zelf een enqu\u00eate onder alle winkeliers in Rockanje en Oostvoorne gehouden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=322&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 29 juni in het teken staan van de jeugd in Westvoorne.\n\nNa de recente ophef over een hangplek voor jongeren op de Hofwei in Oostvoorne lijkt het de PW een goed idee om eens wat meer in te gaan op de jeugd. Heeft Westvoorne de jeugd niets beters te bieden dan een veredeld bushokje? En wat heeft de jeugd Westvoorne te bieden. Wordt het geen tijd dat de jeugd ook politiek van zich laat horen? Kunnen zij hun ei kwijt in de bestaande partijen of is de tijd rijp voor een jongerenpartij in Westvoorne?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=224&terug=1", "body": "\u2018We zijn allemaal mensen, er kan altijd een foutje gemaakt worden\u2019 vertrouwde Van Montfoort op 27 september 2012 het AD toe. Daarbij gemakshalve er aan voorbijgaand dat we allemaal weliswaar mensen zijn, maar dat niet alle mensen wethouder zijn en zeker niet wethouder van financi\u00ebn\u2026 \u2018Alleen\u2019, zo stelt Van Montfoort, \u2018als een wethouder heel veel fouten maakt en de raad bewust niet inlicht dien je een motie van wantrouwen in. Dat is nu niet het geval\u2019.\n\n\u2018Een motie van wantrouwen dien je in als je tot de conclusie komt dat een wethouder heel veel fouten maakt of de raad bewust niet heeft ingelicht. Dat is nu niet het geval.\u2019 Aldus Wim van Montfoort in het AD van 27 september. Er heeft geen wederhoor plaatsgevonden aan ons adres, maar wij stellen hier graag de feiten tegenover:\n\n- De wethouder hield echter bij hoog en bij laag vol dat het raadsvoorstel correct was opgesteld. Hij las zelfs een sms voor die zijn hoofd financi\u00ebn hem tijdens de raadsvergadering stuurde waarin stond dat \u2018de reserve pas gevormd wordt, als er echt winst is en dat is conform de voorschriften\u2019.\n\nDe eerste keer bij het opstellen van het glasbeleid. Dat beleid bestond (en bestaat nog steeds) uit drie onderdelen, te weten ten eerste de sanering van het glas uit het buitengebied, ten tweede de ontwikkeling van het glasintensiveringsgebied Tinte en ten derde de ontwikkeling van de Drenkeling. De twee eerste onderdelen zijn verliesgevend en dus moest met de winst uit de Drenkeling alle verliezen goedgemaakt worden. En dat mag wettelijk gezien niet. Je mag een winstverwachting van het ene project niet inzetten voor een ander project. Dat mag pas op het moment dat de winst genomen is. Dat dit geen overbodige wettige regel is, blijkt wel uit het feit dat de winstverwachting uit de Drenkeling in twee jaar tijd van 19 miljoen naar 10 miljoen moest worden bijgesteld. De wethouder financi\u00ebn had dit glasbeleid dus nooit mogen steunen.\n\nHij ging echter opnieuw in de fout, want hij keurde goed dat er uit die winstverwachting een Reserve gevormd werd van 5 miljoen euro, zodat wethouder Klok een werkkapitaal voor zijn glasbeleid had. Dat was dus een reserve gevuld met een verwachting, die echter wel uitgegeven werd. Eindelijk greep de Provincie in, want zij ontdekte het gebruik van die \u2018negatieve\u2019 reserve bij het controleren van de jaarrekening 2011. Van Montfoort heeft toen zelf gezegd \u2018er van te zullen leren\u2019.\n\n- De vraag die hem afgelopen dinsdagavond 25 september door ons gesteld werd was nota bene of dit nu niet weer een herhaling van gebeurtenissen was waar hij \u2018van had willen leren\u2019!? Maar het antwoord bleef dat het raadsvoorstel in orde was, hetgeen vervolgens leidde tot een vaststelling met de gebruikelijke 8 tegen 7 stemverhouding. De coalitie steunde dus de wethouder, zoals te doen gebruikelijk.\n\nZo, dat zijn de feiten. Deze heuse \u2018factcheck\u2019 levert dus op, dat wat wethouder Van Montfoort beweert in alle opzichten \u2018niet waar\u2019 is! Deze zogeheten latente reserve mag niet gevormd worden. Het raadsvoorstel is ten onrechte goedgekeurd. Het nu goedgekeurde raadsvoorstel bevat een onwettig element. Het is de derde keer in deze raadsperiode dat deze fout gemaakt wordt. Het is niet zo maar een foutje. De Partij Westvoorne heeft hem er wel degelijk naar gevraagd en hem de gelegenheid geboden zijn fout te erkennen en te herstellen. En tenslotte de conclusie, dat het hier om veel en ernstige fouten gaat en dat de raad bewust foutief wordt voorgelicht. Of moeten we de woorden \u2018bewust niet\u2019 misschien maar vervangen door \u2018in domheid\u2019?\n\nWat ogenschijnlijk wel waar is, dat hij en met hem zijn hoofd financi\u00ebn en haar afdeling, de gemeentesecretaris \u00e9n de burgemeester niet in de gaten hadden dat het raadsvoorstel in agendapunt 10 deze wetsovertreding bevatte en dat de gevraagde begrotingswijziging in agendapunt 20 dat nog eens dunnetjes overdeed. Terwijl de handtekeningen van zowel gemeentesecretaris als burgemeester toch wel degelijk onder beide documenten prijken! Allemaal, inclusief de coalitie, hebben ze dit niet gezien, anders hadden ze ongetwijfeld dit \u2018foutje\u2019 wel weggepoetst v\u00f3\u00f3r de raadsvergadering.\n\nWat aanvullend en extra triest is, is dat Van Montfoort het nu afschuift op zijn ambtelijke organisatie: \u2018Nu heeft iemand in de ambtelijke organisatie iets opgeschreven wat niet helemaal klopt\u2019 zo citeert het AD hem. Tja\u2026.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=87&terug=1", "body": "\n\u2022 Werkgroepen\n\n Om een goed onderbouwd partijprogramma samen te stellen en daaruit een kort, maar krachtig verkiezingsprogramma te distilleren zijn in februari een aantal werkgroepen in het leven geroepen. Sindsdien hebben een tiental bijeenkomsten aan deze werkgroepen plaatsgevonden. Ook zijn er een aantal gesprekken en interviews geweest met specialisten in onze gemeente. Alle werkgroepen zijn nu opgerold in de uiteindelijk overgebleven werkgroep Campagne. Daarmee zijn de activiteiten van de werkgroepen, die de algemene zaken, de visie ontwikkeling, ruimtelijke ordening, natuur & milieu, openbare orde & veiligheid, verkeer & vervoer, huisvesting, onderwijs, cultuur, sport, verenigingen en zorg behandelden, afgerond. Verdere gesprekken zullen nog plaatsvinden met individuen over financi\u00ebn, economische zaken, bouwprojecten, bestuurskracht en bestuurlijke zaken. Ondertussen zal er nu een start gemaakt worden met het feitelijke schrijven van de programma\u2019s. Een en ander zal waarschijnlijk in de loop van juni afgerond worden en in een hopelijk zonnige samenkomst op 28 juni aan de leden gepresenteerd worden. Leden en donateurs zullen hierover binnenkort via een separaat schrijven ge\u00efnformeerd worden.\n\u2022 Eerste bestuursvergadering\n\n Op 7 april werd de eerste bestuursvergadering gehouden. In deze vergadering werden de bestuurstaken als volgt verdeeld: Joop Braat werd gekozen tot penningmeester/vice voorzitter en Rien Huisman tot secretaris. Bovendien werd er een dagelijks bestuur ge\u00efnstalleerd, bestaande uit de voorzitter, Ingrid van der Laan, plus de secretaris en de penningmeester. C\u00e9cile Braat zal de ledenadministratie in haar beheer houden.\n\u2022 Campagne voeren\n\n De leden van de werkgroep Campagne zijn nu twee keer bij elkaar geweest. Er werd met een tamelijk grote groep leden en donateurs druk gesproken over onder andere verkiezingsstunten, het maken van flyers en aanplakbiljetten, het afronden en operationeel maken van de PW website en het werven van nieuwe leden. Dezewerkgroep zal naar het zich laat aanzien noch vele malen bijeenkomen. De volgende sessie is gepland voor 10 juni, bij Emma/Rien aan de Colinslandsedijk nummer 4 in Tinte. Iedereen met enthousiasme en goede idee\u00ebn is welkom!\n\u2022 Website\n\n De website is inmiddels on line! Hij is nog niet honderd procent compleet met betrekking tot bepaalde informatie, maar dankzij de inzet van de heer P.H.I.E.A. Braat (freelance ICT'er, ICT adviseur en daardoor system designer en administrator van deze site) en Janet van Klink (freelance verslaggeefster en politicologe) heeft hij nu in sneltreinvaart het levenslicht kunnen zien. Het is een mooie, gebruiksvriendelijke site geworden met veel informatie. Probeer het eens: www.partijwestvoorne.nl.\n\u2022 Ledenwerving\n\n Zoals we al eerder gezegd hebben, is het van essentieel belang, dat we een grote partij worden, die het in Westvoorne voor het zeggen krijgt. Dat moet beginnen met veel leden en die leden zullen dan de PW gospel moeten uitdragen om er voor te zorgen dat heel veel Westvoornaars op de Partij Westvoorne gaan stemmen. Onze doelstellingen zullen met de huidige samenstelling van college en raad niet gehaald worden, dat moge duidelijk zijn. Zoveel mogelijk van de huidige raadsleden zullen door raadsleden van de Partij Westvoorne vervangen moeten worden en wel op een zodanige wijze, dat de invloed van de PW op het gemeentebestuur gemaximaliseerd wordt! Vergis je niet... als dit niet gaat gebeuren zal de burgerij in Westvoorne volgend jaar weer met hetzelfde gemeentebestuur in zee moeten. We moeten dus groot groeien en de ontevreden burgerij er van overtuigen, dat de PW de noodzakelijke ommekeer te weeg kan brengen. Via deze nieuwsbrief roep ik dan ook elk lid van de PW op om een aantal nieuwe leden aan te brengen! Dat kan toch niet zo moeilijk zijn. Gewoon veel praten met mensen, met maximale overredingskracht en het komt voor elkaar. Nieuwe leden graag laten aanmelden bij de secretaris van de Partij Westvoorne via marinushuisman@partijwestvoorne.nl . Dit e-mailadres is beschermd tegen spambots. U heeft Javascript nodig om het te kunnen zien. Donateurs zijn overigens ook meer dan welkom, want we zijn een partij die een bescheiden contributie vraagt, maar die daardoor wel weinig eurootjes in kas heeft. En het campagne festijn moet eigenlijk nog beginnen... Goede gevers en ondersteuners zijn dus meer dan welkom en zelfs noodzakelijk.\n\u2022 Kandidatenlijst\n\n De kandidatenlijst moet in november van dit jaar formeel ingediend worden wil de PW aan de gemeenteraadsverkiezingen in maart 2010 mee kunnen doen. Om op alles voorbereid te zijn zal onze lijst 12 tot 15 serieuze kandidaten moeten voeren, die bereid zijn om met tomeloze inzet en energie het actief besturen van onze gemeente ter hand te nemen. Op dit moment is de lijst zeker nog niet lang genoeg. Het is daarom cruciaal, dat we in de allereerste plaats capabele personen vinden die bereid zijn voor de Partij Westvoorne plaats te nemen in de gemeenteraad. Mensen die het welzijn van Westvoorne na aan het hart ligt en die zich daar optimaal voor willen inzetten.\n\nNIEUWSBRIEF NR.1 van 11 MEI 2009Na de aftrap op 18 januari van dit jaar, de formele oprichting van de partij op 5 maart en de eerste algemene ledenvergadering op 9 maart is de stand van zaken in en rond de Partij Westvoorne momenteel als volgt:Behalve een compacte nieuwsbrief is het duidelijk dat dit een oproep is aan onze leden en donateurs om ons te helpen de Partij Westvoorne nog meer op de kaart te zetten dan nu al het geval is. Onze \u201cWestvoorne, word wakker\u201d en andere artikels worden momenteel zeer goed ontvangen door de Westvoornse burgerij. Ik vermoed dan ook, dat een peiling,als we die zouden kunnen doen, er beslist niet slecht zou uitzien voor ons. Maar het moet nog beter! We zullen dit jaar gezamenlijk hard moeten werken om er \u2018te komen\u2019.Als lijstaanvoerder zou ik daar nog het volgende aan toe willen voegen. Sinds we gezamenlijk besloten hebben de Partij Westvoorne op te richten, zijn het drukke tijden geworden. De verschillende werkgroepen hebben veel tijd en energie gevraagd en het ageren tegen het huidige gemeentebestuur in de vorm van inspraken, ingezonden brieven en kranteartikels niet minder. Nu is het opstellen van ons partijprogramma en ons verkiezingsprogramma aan de orde en hoewel de daadwerkelijke campagne pas na de zomervakantie van start zal gaan om een hoogtepunt te bereiken in de periode januari tot aan de verkiezingen in maart 2010, is er ook in dat opzicht veel werk aan de winkel. We kunnen daarom alle steun gebruiken die beschikbaar is, en meer! Het is momenteel een kleine groep mensen die de kar trekt en we zouden zeer dankbaar zijn als meer mensen zich zouden aanmelden om actief een rol te spelen in de PW. Schroom niet om me een belletje te geven en me te vragen waar geholpen kan worden.Ik doe ondertussen mijn best om de PW krachtig te profileren. Er zijn en, zolang het huidige bestuur op het pluche zit, blijven tal van onderwerpen die geadresseerd moeten worden. Ik houd de vinger aan de pols en het vuur aan de scheentjes van hen die het verdienen.Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=175&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=173&terug=1", "body": "Nu de ontwikkeling van de strandhuisjes definitief van de baan is, is het tijd voor een terugblik op het doorlopen proces. Hoe heeft het college en in het bijzonder de verantwoordelijk wethouder, gehandeld?De verantwoordelijk wethouder stelt in een interview (4 januari 2012) dat hij een heldere koers heeft gevaren en de juiste procedure heeft gevolgd. Ik zal u uitleggen waarom wij het daar niet mee eens zijn.\n\nI Onjuiste en onvolledige informatie\n\n Ten eerste is de raad van het begin af aan onvolledig en op verschillende momenten zelfs onjuist voorgelicht door het college. In het rapport van BING wordt ingegaan op deze onjuiste en onvolledige informatie en maakt u zich niet ongerust ik zal daar niet opnieuw naar verwijzen, maar\u2026. ook de onderzoekers van BING werden onjuist ingelicht. \n\n Het college had de raad er op moeten wijzen dat er mogelijk servituten op de ontwikkelingslocatie van de strandhuisjes lagen. Dat had eigenlijk al moeten gebeuren bij het bespreken van de criteria voor de huisjes, maar in ieder geval bij het vaststellen daarvan en bij het opnemen van de wijzigingsbevoegdheid in het Bestemmingsplan Zeegebied Westvoorne op 10 mei 2011.\n\n Anders dan steeds door het college beweerd wordt en anders dan aan BING gemeld werd, was het college namelijk toen reeds op de hoogte van bestaan van de servituten. Dat blijkt onder meer uit de Nota van beantwoording op de Zienswijzen op het BP Zeegebied. Door indiener 5 werd namelijk reeds op 15 februari 2010 verwezen naar de geldende erfdienstbaarheden op de ontwikkelingslocatie van de strandhuisjes en B&W stelde toen dat \u2018voordat toepassing gegeven wordt aan de wijzigingsbevoegdheid eventuele erfdienstbaarheden zullen worden onderzocht\u2019 (zie hieronder vraag 17 PW + antwoord BING).\n\nVraag 1: Waarom is er tegen onderzoekers van BING gezegd dat het bestaan van de servituten niet eerder ter sprake geweest is dan op de informatieavond op 9 juni 2011 terwijl uit de beantwoording van de zienswijze blijkt dat er al in februari 2011 over gesproken is (en wel formeel in de vorm van een beantwoording van een zienswijze)?\n\nII Natuurmonumenten\n\n Door het college wordt over de inbreng van Natuurmonumenten het volgende gesteld:\n\n \u2018ondanks het feit dat Natuurmonumenten al ruim een jaar op de hoogte was van de ontwikkeling van de strandhuisjes heeft de vereniging pas op een laat moment laten weten niet mee te werken aan het proces\u2019.\n\n Hoewel in het ambtelijk advies gesteld wordt dat \u2018het de vraag is of het verstandig is de verhoudingen met Natuurmonumenten verder op scherp te stellen\u2019 wordt er door het college aangekondigd dat \u2018er een brief naar Natuurmonumenten zal gaan om de onvrede over het gelopen proces te uiten\u2019.\n\n Dat leidt tot de volgende vragen:\n\nVraag 3. Waarom is het college van mening dat Natuurmonumenten wel eerder in het proces de servituten naar voren had moeten brengen en zij zelf niet?\n\nVraag 5. Hoe staat het college tegenover de kosten die door de verschillende ondernemers gemaakt zijn?\n\n Gebleken is dat dit om aanzienlijke bedragen gaat. Bedragen die niet uitgegeven waren indien men tijdig kennis had willen nemen van het feit dat de ontwikkeling van de strandhuisjes niet in overeenstemming is met de servituten.\n\nV Wel of geen motie?\n\n Natuurlijk hebben wij nagedacht over het indienen van een motie van afkeuring of van wantrouwen en in dat kader wil ik u graag een deel van de recent verschenen analyse van Koos de Gast voorlezen.\n\nHij schrijft onder andere het volgende:\n\n Het onvolledig informeren van de raad \u2013 zeker over servituten met zo\u2019n verstrekkende betekenis - is een politieke doodzonde. Daar volgt onder normale politieke omstandigheden in een gemeenteraad een motie van afkeuring op; met minimaal het vertrek van de betrokken wethouder. Nu ben ik (Koos de Gast dus) niet zo na\u00efef me te verbeelden dat de coalitie wethouder Klok met een motie van afkeuring confronteert. En de Partij Westvoorne en de PvdA hoeven er als oppositie, gegeven de huidige krachtsverhouding, al helemaal niet mee te komen. Het staat toch acht tegen zeven.\n\n Maar dit is wel een verontrustend feit. De coalitie in de gemeenteraad van Westvoorne geeft blijk van erosie van de politieke maatstaven zonder welke een democratisch gevormd bestuur niet naar behoren kan functioneren. Binnen het rigide \u2018acht tegen zeven\u2019 beleid ontbreekt politiek zelfreinigend vermogen. Welke blunder er binnen de coalitie ook wordt begaan: voor een politieke afrekening hoeft niet te worden gevreesd.\n\nWe zijn benieuwd naar de opstelling van de coalitiepartijen.\n\n Wij dienen, in deze eerste termijn, een motie in waarmee het strandhuisjes project definitief afgesloten wordt. Ik zal hem u voorlezen.\n\nBijlage - Vragen PW aan BING n.a.v. hun rapport\n\n 17. Is door de onderzoekers kennisgenomen van de nota naar aanleiding van de zienswijzen op het bestemmingsplan zeegebied (http://www.westvoorne.nl/index.php?simaction=content&mediumid=37&pagid =2069&stukid=24827#titel24827) waaruit blijkt dat op 15 februari 2011 door de indiener van zienswijze 5 is verwezen naar geldende erfdienstbaarheden, en burgemeester en wethouders hebben aangeven dat voordat toepassing wordt gegeven aan de wijzigingsbevoegdheid eventuele erfdienstbaarheden zullen worden onderzocht. Hoe verhoudt dit zich met de deelconclusie van p. 26 dat \u201cOp de informatieavond is het onderwerp servituten/erfdienstbaarheden in relatie tot strandhuisjes voor het eerst ter sprake gekomen en zijn hierover vragen gesteld aan de betrokken portefeuillehouder.\u201d?\n\nAntwoord BING: Inmiddels hebben wij hiervan kennis genomen. Ge\u00efnterviewden hebben tegenover ons verklaard dat in het voortraject niet is gesproken over het bestaan van mogelijke servituten/ erfdienstbaarheden. Alle ge\u00efnterviewden hebben verklaard dat het voor het eerst ter sprake kwam bij de informatieavond op 9 juni 2011. Naar onze mening had het overigens wel in de rede gelegen, zoals wij dat ook stellen bij de beantwoording van de onderzoeksvraag in ons rapport, dat dit onderwerp eerder ter sprake zou zijn gekomen. De door u geciteerde beantwoording van de zienswijze onderstreept dit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=126&terug=1", "body": "- Naar aanleiding van de lijst van toezeggingen (agendapunt4) hebben wij gevraagd de presentatie van het rapport \u2018Geluid in beeld\u2019, dat al in oktober 2009 gereed was, zo spoedig mogelijk te agenderen in de commissie VROM.\n\n- Agendapunt 6. Bedrijfsverplaatsing L.W. Noordermeer.\n\n Ook over dit agendapunt vindt u op onze website in het artikel \u2018Heden ten dage in Westvoorne\u2019 het standpunt van de Partij Westvoorne.\n\n Uit de inspraak van de aanwezige omwonenden van de voorgestelde locatie aan de Lodderlandsdijk werd duidelijk, dat geen van de omwonenden zich kunnen vinden in de wijze waarop er met hun inspraak omgegaan is. Zij zijn unaniem van mening dat een grote melkveehouderij niet past tussen de woningen aan de Lodderlandsedijk. Ons voorstel om het bedrijf zo ver mogelijk naar achter te plaatsen zal door de omwonenden bekeken worden en kan op het eerste gezicht op hun steun rekenen. Aangezien het huiskamer perceel bestaat uit \u00b1 15 hectaren, moet het mogelijk zijn het bedrijf zodanig te situeren dat het veel minder overlast zal veroorzaken dan wanneer het aan de weg gesitueerd zal zijn. Het mogelijke bezwaar van de Provincie dat het dan in het natuur komt te liggen, is volgens ons te weerleggen, aangezien de koeien immers in dat natuurgebied aanwezig zijn om het gebied te begrazen. Als noodzakelijke grazers in dat gebied zouden ze daar dan toch een onderkomen moeten kunnen hebben.\n\n Verder heeft de Partij Westvoorne gepleit voor een goede inpassing van dit bedrijf in het landschap. Net zoals vroeger met boederijen gebeurde, dienen deze solitair te staan, dus voldoende ver van wegen en andere bebouwing. Omdat zo'n boerderij dan midden in het landschap komt te staan dient deze goed te worden ingepast. Dat betekent niet alleen een goede landschappelijke inpassing van de bouwwerken, maar juist ook een landschappelijke uitvoering en situering van de bouwwerken. Dus niet een los van ellkaar een woonhuis, bedrijfsruimte en opslag (zoals je nu veel ziet) maar juist een samenvoeging van gebouwen. De Partij Westvoorne heeft het college gevraagd deze opmerking ter hand te nemen.\n\nBij de rondvraag hebben wij een vraag gesteld over het gerucht dat ons bereikt heeft over de realisatie van een oefenruimte voor de Volharding in de nieuwe zorgboerderij aan de Molendijk te Oostvoorne in plaats van in de Meander. Wethouder van Lith verklaart hier geen weet van te hebben, maar zegt toe het te zullen onderzoeken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=174&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=171&terug=1", "body": "Komend voorjaar zit de gemeenteraad van Westvoorne op de helft van de raadsperiode 2010 - 2014. Men kan niet volhouden dat het politieke klimaat voor Oostvoorne, Rockanje en Tinte tot nu toe erg vruchtbaar is geweest. Kenmerkend is dat er meer energie verloren is gegaan aan gekrakeel tussen coalitiepartijen en de oppositie dan dat dit college uitmunt in ambitieuze plannen, laat staan \u2013 zeker voor wat Rockanje betreft \u2013 concrete daadkracht. Er is eerder sprake van verharding in de relatie tussen coalitie en oppositie dan bereidheid naar een politieke grootste gemene deler te streven.\n\n Met de nodige zorg vraag je je af of dit nog tot 2014 zo moet voortduren. Schermutselingen rond de strandhuizen versterken die vraag alleen maar. College en coalitie zijn door het veto van Natuurmonumenten over de bouw van strandhuizen op het strand van Rockanje geconfronteerd met een bestuurlijk debacle. \n\n Tijd dus om de balans op te maken van twee jaar verlammend \u2018acht tegen zeven\u2019 beleid.\n\nWie de gang van zaken gedurende de afgelopen twee jaar de revue laat passeren moet tot de conclusie komen dat het met het Westvoornse gemeentebestuur al sinds 3 maart 2010, sinds de avond van de verkiezingsuitslag, mis is gegaan. Eigenlijk tekende zich al v\u00f3\u00f3r de verkiezing een onverenigbaarheid van humeuren en karakters af. De entree van de Partij Westvoorne was een nieuw fenomeen waarmee de gevestigde partijen sinds 1979 (oprichting Gemeentebelangen) nooit meer rekening hadden hoeven te houden.\n\n Een nieuwe partij ontstaat niet zomaar vanzelf. Nieuwe partijen komen voort uit onvrede over in voorafgaande periodes gevoerd beleid. Per definitie roept een nieuwkomer weerstand op bij zich aangesproken voelende partijen. Ze nemen verongelijkt een afwerende houding aan van \u2018Wie zijn zij dan wel dat ze denken het beter te kunnen\u2019.\n\n Als dan die nieuwe Partij Westvoorne een derde van het aantal stemmen behaalt en met vijf van de vijftien zetels de gemeenteraad binnenkomt, veroorzaakt dat een shock. Vijf zetels voor een debuterende partij (en dus vijf zetels verlies voor het zittende college) betekent \u2013 zeker in een kleine gemeente - een afstraffing van het in de voorgaande periode gevoerde beleid. De raadsverkiezing 2010 maakte klip en klaar duidelijk dat een flink deel van de burgers in Westvoorne een ander beleid wil.\n\nAls partijen in een zittend college (PvdA, Gemeentebelangen en D66) bijna de helft van hun aanhang kwijt raken en dat verlies komt niet eens terecht bij de toenmalige oppositiepartijen (VVD en CDA verloren ook een aanzienlijk deel van hun aanhang) dan hoeft het vertalen van de verkiezingsuitslag naar de samenstelling van het nieuwe college van burgemeester en wethouders niet zo moeilijk te zijn. Een veel gebezigde zegswijze na een verkiezing is immers \u2018de kiezer heeft altijd gelijk\u2019.\n\n Dat levert bij het opmaken van de politieke winst- en verliesrekening objectief beschouwd een drie partijen college op met de nieuwkomer Partij Westvoorne en de voormalige oppositiepartijen VVD en CDA, samen goed voor een comfortabele meerderheid van tien tegen vijf.\n\n Normaal gesproken is de verkiezingsuitslag ook richting gevend voor de kleur van het beoogde college. Voor VVD, CDA, Gemeentebelangen en D66 bestaat democratie echter uit de optelsom 3 + 2 + 2 + 1 = 8, wat een alle-kleuren-van-de-regenboog-college oplevert met net aan genoeg steun om te kunnen pretenderen dat het de meerderheid \u2013 zijnde 57 procent - van de kiezers vertegenwoordigt.\n\n Een drogredenering: de nieuwe coalitie bestaat uit louter verliezers, de oppositie uit de grote winnaar en de grote verliezer. Bij Gemeentebelangen zegde bijna 40 procent van haar aanhang haar vertrouwen in die partij op, bij de VVD 25 procent, bij het CDA 30 procent en bij D66 15 procent. Hoe lang kun je dan nog volhouden dat dit college voldoet aan de vernieuwing die blijkens de verkiezingsuitslag gewenst is.\n\nNu is het wel zo dat de collegevorming in het voorjaar van 2010 niet vlekkeloos is verlopen. De Partij Westvoorne met nul-komma-nul jaar aan politieke ervaring maakte in de euforie over de grote overwinning de beginnersfout bij de eerste onderhandelingssessie oneigenlijke eisen te stellen aan de keuze van wethouderskandidaten van andere partijen. De meer geroutineerde onderhandelaars van VVD, CDA, GB en D66 maakten er maar al te graag direct misbruik van door met z\u2019n achten hooghartig de regie van de collegevorming op te eisen. Het gevolg - resultaat zou een misplaatste kwalificatie zijn - : vier wethouders (nog nooit vertoond in een gemeente met slechts 14.000 inwoners, ) \u2018voor de prijs van drie\u2019 (o ja? de weggestemde, niettemin teruggekeerde wethouders ontvangen tegen de belofte aan de kiezers in (overigens wel volgens de regels) toch dezelfde wedde als voorheen.\n\n Het college vertoont trouwens nog een zeldzaam fenomeen: een partij met \u00e9\u00e9n zetel in de raad (D66), die niettemin een wethouder levert en daarmee een in de politiek hoogst ongebruikelijke machtspositie heeft. Sindsdien gaan we gebukt onder een voortdurende animositeit tussen coalitie en oppositie met louter strijd in het politieke debat. Het \u2018acht tegen zeven\u2019 drukt zwaar op de onderlinge verhoudingen, waarbij coalitieleden bij herhaling hun macht etaleren en de oppositie met dedain bejegenen.\n\nTyperend daarvoor is de wijze waarop de coalitie in de discussie over de strandhuizen de Partij Westvoorne heeft weggezet: g\u00eanant. Dat bij de collegeonderhandelingen 2010 het uit de verkiezingsuitslag blijkende signaal werd gebruuskeerd heb je als kiezer maar te slikken. Je mag slechts om de vier jaar naar de stembus. Dit stuk zou ook niet geschreven zijn, ware het niet dat coalitiepartijen in het rumoer over de strandhuizen de grens van het betamelijke fors hebben overschreden. Het raadsdebat over het BING-rapport heb ik via de gemeentelijke website met toenemende plaatsvervangende schaamte gevolgd. Als ge\u00efnteresseerd inwoner van Rockanje kun je dan in feite je ergernis maar op \u00e9\u00e9n manier laten blijken: deze.\n\nWat zit me als partijneutraal toeschouwer hoog? De directe aanleiding tot dit stuk is deze uitspraak van de voorzitter van de VVD-fractie aan het adres van de Partij Westvoorne: \u2018hoe is er samen te werken met een partij die je niet kunt vertrouwen\u2019 en in vervolg daarop nog erger: \u2018dat de VVD het achteraf wel goed door heeft gehad welk vlees zij tijdens de formatiebesprekingen in de kuip had\u2019, met als dieptepunt zijn sommatie aan een collega-fractievoorzitter haar raadszetel op te geven. \n\n Een partij die je niet kunt vertrouwen\u2026. De Partij Westvoorne is dus onbetrouwbaar, vindt de VVD. Een in een raadzaal onoorbaar oordeel. Het feit dat een nieuwe partij als de Partij Westvoorne een andere bestuurscultuur nastreeft maakt haar toch niet onbetrouwbaar? Zelfs zo onbetrouwbaar dat de VVD bij de eerste collegeonderhandeling al wist wat voor vlees zij in de kuip had? Welke afspraken/ overeenkomsten heeft de Partij Westvoorne in deze raadsperiode geschonden waaruit haar onbetrouwbaarheid blijkt? Als de VVD er niet in slaagt met de Partij Westvoorne samen te werken, betekent dat toch niet per definitie dat die partij niet te vertrouwen is? Zelfs als iemand namens de Partij Westvoorne in de beleving van de VVD ten aanzien van een wethouder een ongepaste uitspraak doet, is dat nog geen blijk van onbetrouwbaarheid. Hoog uit is sprake van (en in het vuur van de strijd nog te verdedigen ook) ongelukkige uitspraak.\n\nBovendien had de liberale woordvoerder - en in zijn kielzog de instemmend knikkende coalitiegenoten \u2013 waarschijnlijk zelf niet in de gaten hoe dom z\u2019n uitspraak was. Want al is het twee jaar na de raadsverkiezing: hij bevestigt dat er op grond van de verkiezingsuitslag inderdaad een college van andere samenstelling had moeten zitten en beroemt er zich nu op dat dit dankzij de liberale voorzienigheid is voorkomen. E\u00e9n/derde van de burgerij van Westvoorne die op de Partij Westvoorne heeft gestemd, zet hij daarmee voor schut; en dat is een fors hoger percentage dan waarop zijn VVD zich kan beroepen.\n\n Feitelijk vallen de coalitiepartijen hier door de mand. Hoezo geen vertrouwen in de Partij Westvoorne? Inhoudelijk moesten de onderhandelingen nog beginnen. Met een aansporing van de burgemeester, die zich twitterend bovendien ook nog als mediator afficheert, had het met een heel klein beetje goede wil best goed kunnen komen. Ergo: de liberale fractieleider en zijn coalitiegenoten bevestigen gewoon geen trek te hebben gehad om met de Partij Westvoorne in zee te gaan en grotelijks lak te hebben aan de verkiezingsuitslag. Het is een blijk van politieke minachting voor het signaal dat de kiezer in Westvoorne op 3 maart 2010 heeft afgegeven.\n\nDe coalitiepartijen stelden in die betreurenswaardige raadsvergadering op hoge toon de Partij Westvoorne aansprakelijk voor het aan het Bureau Integriteit Nederlandse Gemeenten opgedragen onderzoek - kosten rond 23.000 euro - naar mogelijke belangenverstrengeling door wethouder Ies Klok. Volgens de coalitiepartners een volstrekt onnodig onderzoek, weggegooid geld. Ze eisten op hoge toon van de fractieleden van de Partij Westvoorne hoofdelijk afstand te nemen van de uitlating van hun fractievoorzitter. De fractievoorzitter van de Partij Westvoorne werd zelfs gemaand haar raadslidmaatschap op te geven. Omdat zij het aanzien van de Westvoornse dorpspolitiek zou hebben beschadigd.\n\n Een voor deze coalitie kenmerkende opvatting, want mijn vraag is wie de dorpspolitiek meer in diskrediet brengt: de verkiezingsuitslag negerende coalitiepartijen VVD, CDA, GB en D66 met hun \u2018acht tegen zeven\u2019 dictaat, of de debuterende Partij Westvoorne die als grootste partij noodgedwongen in de oppositie zo goed mogelijk haar werk doet?\n\nIn zo\u2019n permanent opgefokte sfeer leidt dat er toe dat in brandende kwesties, zoals rond de strandhuizen, de coalitie zichzelf overschreeuwt. Al of niet bewust leidt zij de aandacht af van waar het in feite over moet gaan. Niet of er een bevriende wethouder zich gekrenkt voelt. Wel of die strandhuizen er \u2013 ondanks grote weerstand onder de burgerij - moeten komen of niet.\n\n De VVD windt zich er over op dat de factievoorzitter van de Partij Westvoorne wethouder Klok zou hebben beticht van belangenverstrengeling of de schijn daarvan. Belangenverstrengeling is in de politiek inderdaad een beladen woord. Maar bij de beoordeling van zo\u2019n uitspraak van een mederaadslid dienen VVD, CDA, GB en D66 zich er wel rekenschap van te geven in welke context een dergelijke veronderstelling is kunnen ontstaan. Maar zelfingenomen als zij zijn komen zij daar niet aan toe.\n\n Toch zijn in de eerste plaats de burgemeester en de wethouder zelf verantwoordelijk voor het rumoer dat is ontstaan. Tijdens de informatieavond over de strandhuizen in de Welkomkerk ( 9 juni 2011) hadden zij, zich onzeker uitend, geen antwoord op ter zake doende vragen over de betekenis van de op het strand betrekking hebbende servituten. Burgemeester en wethouder toonden zich verrast en deden zelfs, bij gebrek aan parate kennis, voorkomen van niets te weten. Dat is voor een intens meelevend publiek, in een van gemeentelijke zijde ongetwijfeld goed voorbereide vergadering, ongeloofwaardig. Is het dan vreemd dat twijfel ontstaat en in het publieke circuit de vraag opborrelt of er soms meer aan de hand is?\n\n Het is aan een gewoon burger in deze gemeente niet uit te leggen dat de nauwst bij de strandhuizen betrokken bestuurders \u2013 de burgemeester als voorzitter van het college en de wethouder als eerste verantwoordelijke - geen weet blijken te hebben van zo\u2019n voor het project cruciaal document. En al helemaal niet afgezet tegen de wijze waarop de wethouder bezig is - elke invloed van buiten af eliminerend - de strandhuizen er in de beleving van de publieke opinie \u2018door te drukken\u2019. Dan dienen zij toch ook kennis te hebben van eventuele juridische belemmeringen? Nog niet zo heel lang geleden hebben in een andere kwestie vergelijkbare servituten een rol gespeeld. En niemand in het raadhuis heeft zich dat herinnerd? Kom nou\u2026.\n\nDaarbij speelt bovendien een rol dat men zich huiselijke kring afvraagt of de levenspartner van de wethouder er aan de keukentafel nooit over heeft verteld dat haar opa bij de verkoop van dit stuk strand aan de gemeente in een servituut heeft laten vastleggen wat er op het strand al dan niet is toegestaan. In een politieke discussie doet die bijkomstigheid inderdaad niet ter zake, maar het is wel een gegeven dat in de dorppolitiek op huiskamerniveau bij de meningsvorming meespeelt. Maar als je niet in Rockanje woont (6 van de 8 leden van de coalitie wonen in Oostvoorne en Tinte) dringt daar blijkbaar niets van door.\n\n Nota bene wethouder Klok zelf verklaart in het BING-rapport dat hij achteraf gezien om alle schijn te vermijden de voorbereiding van de besluitvorming over de strandhuizen misschien beter aan een collega-wethouder had kunnen overlaten. Met andere woorden: de wethouder onderkent nu zelf ook dat de schijn van belangenverstrengeling op de loer lag.\n\n VVD, CDA, GB en D66 moeten er dan niet vreemd van opkijken dat een partij die buiten het college wordt gehouden en deswege al een grote informatieachterstand heeft, op grond van ontoereikende en verwarrende informatie, vraagtekens zet bij zoveel onduidelijkheid en mede \u2013 ook desgevraagd in de pers - reageert op wat er in de volksmond algemeen rond zingt.\n\n Als de burgemeester en de wethouder op de in de Welkomkerk gestelde vragen over de servituten inhoudelijk een adequaat antwoord hadden kunnen geven zou er voor de Partij Westvoorne geen enkele reden zijn geweest er dieper op in te gaan. Sterker: wantrouwen ten opzichte van de wethouder zou in de kiem zijn gesmoord als het college zelf in staat was geweest per omgaande helderheid te verschaffen. Er bleek echter een BING-rapport nodig te zijn om die helderheid te kunnen verkrijgen. College en coalitie zijn daarom in hoge mate zelf debet aan en verantwoordelijk voor het rumoer dat rondom het optreden van de wethouder is gaan ontstaan.\n\nDat betekent dat de kostenpost van 23.000 euro voor het BING-onderzoek allerminst \u2018nodeloos door de oppositie over de balk gesmeten belastinggeld\u2019 was, zoals de VVD tamboereert. Integendeel. Het BING-onderzoek blijkt zelfs hoogst noodzakelijk te zijn geweest om te repareren wat het college zelf had nagelaten te doen: uitzoeken of er servituten op het strand lagen en zo ja wat dat voor het strandhuisproject betekent. \n\n Het is uitgesproken hypocriet dat college en coalitie tot nu toe hardnekkig zwijgen over die tweede constatering in het BING-rapport. Dat er ten aanzien van wethouder Klok op geen enkele wijze van belangenverstrengeling sprake was, is inderdaad een belangrijke en geruststellende conclusie. Niet anders verwacht. Maar het is juist de motivering van deze vrijpleitende uitspraak die college en coalitie alle zelfingenomenheid ontneemt en in grote verlegenheid brengt.\n\n Volgens het BING heeft de wethouder wel aannemelijk gemaakt niet inhoudelijk van de servituten op het strand tussen de Eerste en Tweede Slag op de hoogte te zijn geweest. En als je van niets weet kun je ook geen belangen verstrengelen. Zo simpel kan het zijn.\n\n Maar het rapport van het Bureau Integriteit Nederlandse Gemeenten gaat een stap verder en komt tot een conclusie die voor de beoordeling van het handelen van het college veel belangrijker is. Het BING stelt dat het college \u2013 dus de verantwoordelijke wethouder in de eerste plaats - wel van het bestaan van de servituten op de hoogte had moeten zijn.\n\nHet BING: \u2018Als in Rockanje alom bekend is dat er op het strand en het duingebied servituten gevestigd zijn en als die in het verleden al vaker onderwerp van casu\u00efstiek zijn geweest, dan had het als onderdeel van een zorgvuldige voorbereiding van de besluitvorming wel voor de hand gelegen dat het gemeentebestuur van het bestaan wel op de hoogte was geweest\u2019. Ik onderstreep: \u2018\u2026..dan had het als onderdeel van een zorgvuldige voorbereiding van de besluitvorming wel voor de hand gelegen dat het gemeentebestuur wel van het bestaan wel op de hoogte was geweest\u2019.\n\n Deze kritische toonzetting geeft aan deze constatering duidelijk het karakter van een verwijt. Burgemeester en wethouders wisten weliswaar van niets, maar het had voor de hand gelegen dat ze wel op de hoogte zouden zijn geweest. Van de start af aan heeft het dus aan kennis van servituut en betekenis ontbroken. Daardoor heeft het servituut in de oordeelsvorming over de strandhuizen geen rol kunnen spelen. Daarmee is de gemeenteraad cruciale informatie onthouden. Ergo: als aan de voorbereiding van een zorgvuldige besluitvorming een doorslaggevend gegeven ontbreekt is er sprake van onzorgvuldige besluitvorming.\n\nTerugredenerend: Informatie over het servituut had volgens het BING al beschikbaar moeten (en kunnen) zijn bij de interpretatie van de in de toekomstvisie Natuur Actief gedane suggestie strandhuizen te ontwikkelen om de recreatieve functie van Rockanje op te krikken. Die informatie ontbrak ook toen de wijziging van het bestemmingsplan Zeegebied aan de orde was waarin een locatie voor de strandhuisjes werd geregeld.\n\n Met andere woorden: toen al had er in het raadhuis een bel moeten gaan rinkelen of het idee om tussen de Eerste en Tweede Slag strandhuizen toe te staan \u2013 gegeven de servituten \u2013 wel realistisch was. Het servituut in acht nemend zijn de in de toekomstvisie geopperde strandhuizen luchtkastelen. \n\n Conclusie: college en coalitie hebben wel voortvarend aan het accommoderen van de strandhuizen gewerkt, maar hebben totaal geen rekening gehouden met dat op dat deel van het strand rustende servituut. Maar \u2018als onderdeel van een zorgvuldige voorbereiding van de besluitvorming\u2019 hadden ze wel van het bestaan van het servituut kunnen en moeten weten. Dan zou ook bekend zijn geweest dat door het servituut beren op de weg opdoemden die het hele idee van de strandhuizen tot een idee-fixe zou kunnen maken.\n\nBij de opdracht aan het BING heeft het college niet expliciet om deze \u2018bijvangst\u2019 van het integriteitonderzoek gevraagd en dus hoef je er dan, denkt de coalitie blijkbaar, ook niet op te reageren. Echter: door zich zo in niet mis te verstane bewoordingen te uiten heeft de rapporteur van het BING blijkbaar wel degelijk de bedoeling gehad deze tekortkoming in zijn rapport op te nemen. In feite zegt hij: de wethouder wist weliswaar van niets, maar hij had het wel mo\u00e9ten weten.\n\n Het blijft daarom vreemd en ongeloofwaardig dat niemand in het raadhuis, hoewel servituten bij herhaling in de besluitvorming over andere zaken een rol hebben gespeeld, aan het bestaan van mogelijke servituten op dit deel van het strand heeft gedacht. De ambtenaren niet, de wethouders niet en de burgemeester niet.\n\n Of niemand heeft er - de kop in het zand stekend \u2013 aan willen denken: zolang niemand over een servituut op het strand begint weten we van niets en gaan we gewoon onze gang\u2026..\n\n Dat vermoeden vindt steun in het antwoord op de zienswijzen die bij de behandeling van het bestemmingsplan Zeegebied ( eind 2010/begin2011) zijn ingediend. Het college stelt \u2018dat het al dan niet voorkomen van bepaalde erfdienstbaarheden niet per definitie de plaatsing van strandhuisjes onmogelijk maakt. Indien van toepassing is het immers bijvoorbeeld ook mogelijk erfdienstbaarheden af te kopen of een andere regeling te treffen\u2019.\n\n Afkopen bij wie? Een regeling treffen met wie? Is het gek dat gezien de relatie wethouder / Van Hoey Smith dan het woord \u2018belangenverstrengeling\u2019 valt?\n\n Ook in die reactie op de zienswijzen staat: \u2018Voordat toepassing wordt gegeven aan de wijzigingsbevoegdheid zullen eventuele erfdienstbaarheden worden onderzocht. Er is immers ook nog geen concreet bouwplan dat getoetst kan worden\u2019.\n\n Met andere woorden: het college was wel degelijk eerder dan in het BING-rapport wordt gesuggereerd van het fenomeen servituut op de hoogte, maar deed er niets mee. Het had het niet nodig gevonden te laten onderzoeken of het strandhuisplan \u00faberhaupt binnen de doelstelling van de servituten zou passen. Puur de houding van \u2018dat zien we later wel\u2026. \u2018. Daardoor krijgt deze handelwijze het karakter van \u2018we zetten straks iedereen met een concreet plan voor het blok en dan moeten ze van goede huize komen om het nog te kunnen tegenhouden\u2019.\n\nNogmaals herhaald: voor de oordeelsvorming over de strandhuizen is kennis van de servituten en de daarin (\u2018voor de eeuwigheid\u2019) vastgelegde conserverende voorwaarden onontbeerlijk. Het feit dat het Bureau Integriteit Nederlandse Gemeenten zijn verwijt \u2018dat het college ten behoeve van een zorgvuldige voorbereiding van de besluitvorming op de hoogte van de servituten had moeten zijn\u2019 ongevraagd in het integriteitonderzoek heeft betrokken duidt er op dat het BING dat het college aanrekent.\n\n Het is ook te beredeneren dat een gemeentebestuur eerst volwaardige plannen voor het strand laat uitwerken en dan pas onderzoekt of de realisering daarvan mogelijk is. Onderzoeken of er belemmeringen op het strand liggen doe je aan het begin van het besluitvormingstraject en niet achteraf. En dan is het wel heel kinderachtig dat de wethouder nu Natuurmonumenten verwijt dat zij wel eerder een waarschuwende vinger had kunnen opsteken. Als je wat op het strand wilt is het aan de wethouder met Natuurmonumenten over de (on)mogelijkheden in overleg te treden en niet andersom aan Natuurmonumenten om bij de wethouder te informeren waarmee hij bezig is. Er is maar \u00e9\u00e9n bestuurder direct verantwoordelijk voor deze voor de gemeente fatale afloop: de wethouder zelf.\n\n Wel kennis hebbend van servituut en inhoud had het college (lees het afwijzende oordeel van Natuurmonumenten als toezichthouder op de naleving van de servituten er op na) er nooit aan moeten beginnen op de in Natuur Actief gedane suggestie in te gaan.\n\nDe betekenis van het BING -rapport is dat ondubbelzinnig en voor geen andere uitleg vatbaar wordt vastgesteld dat de gemeenteraad van stonde af aan onvoldoende en onvolledig, dus verkeerd, is voorgelicht. Of dat door onwetendheid is gebeurd speelt in de politieke beoordeling geen rol. Het college van BenW is in zorgvuldigheid ten aanzien van een cruciaal onderdeel van de besluitvorming tekort geschoten met alle \u2013 ook financi\u00eble \u2013 gevolgen van dien. \n\n Het onvolledig informeren van de raad \u2013 zeker over servituten met zo\u2019n verstrekkende betekenis - is een politieke doodzonde. Daar volgt onder normale politieke omstandigheden in een gemeenteraad een motie van afkeuring op; met minimaal het vertrek van de betrokken wethouder. Nu ben ik niet zo na\u00efef me te verbeelden dat de coalitie wethouder Klok met een motie van afkeuring confronteert. En de Partij Westvoorne en de PvdA hoeven er als oppositie, gegeven krachtsverhouding, al helemaal niet mee te komen. Het staat toch acht tegen zeven.\n\n Maar dit is wel een verontrustend feit. De coalitie in de gemeenteraad van Westvoorne geeft blijk van erosie van de politieke maatstaven zonder welke een democratisch gevormd bestuur niet naar behoren kan functioneren. Binnen het rigide \u2018acht tegen zeven\u2019 beleid ontbreekt politiek zelfreinigend vermogen. Welke blunder er binnen de coalitie ook wordt begaan: voor een politieke afrekening hoeft niet te worden gevreesd.\n\n Als dat elders gebeurt noemen we dat dictatuur.\n\nIn de eerste plaats zou de fractieleider van de VVD zich dat moeten aantrekken. Als je zoveel ophef maakt over een achteraf hoogst noodzakelijk gebleken besteding van 23.000 euro belastinggeld aan het BING-rapport, hoe zwaar weegt het dan als je een veelvoud ( de kosten van tijdrovende ambtelijke voorbereiding, vergaderingen, zaalhuur, discussieleider, vergeefse investeringen door plannen indienende ondernemers) hebt verspild aan een plan waaraan je met kennis van de servituten nooit had moeten beginnen. Hoe zo de fractievoorzitter van een oppositiepartij sommeren haar raadszetel ter beschikking te stellen en de andere kant uit te kijken als de wethouder van je eigen coalitie blundert? \n\n In de tweede plaats zal D66 zich moeten afvragen of haar hoog beleden principes over politieke verantwoordelijkheid en daaruit voortvloeiende consequenties nog te rijmen zijn met het in stand te houden van deze coalitie. Hoe geloofwaardig wil je blijven?\n\n Dit bestuursdrama zal dus wel geen politieke gevolgen krijgen. Daarvoor staat er door het gebakkelei in de afgelopen maanden te veel prestige op het spel, vrees ik.\n\nIntussen vraag je je af of er in de achterbannen van VVD, CDA, GB en D66 zo langzamerhand, met de ervaringen in de afgelopen maanden, toch niet het inzicht rijpt een einde te maken aan de ongelukkige situatie waarin we in Westvoorne sinds de collegevorming in 2010 bestuurlijk zijn beland.\n\n Of modderen we maar door tot na de raadsverkiezing in 2014?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=172&terug=1", "body": "Zo schatten D66 en VVD de verhoudingen in als het gaat om voor- en tegenstanders van strandhuisjes op het Rockanjese badstrand. De helft van de mensen voor en de helft van de mensen tegen. Een ieder die ook maar van afstand de discussie in het afgelopen jaar gevolgd heeft, weet dat het anders zit. Maar er zijn dus volksvertegenwoordigers die het durven beweren. Dan ben je \u00f2f het contact met de burgers totaal kwijt, of je zegt maar wat, om iets goed te praten.\n\nWethouder Klok werd behoorlijk in het nauw gebracht door zijn eigen uitspraken over w\u00e0t hij wist, en op welk moment, van het mogelijke bestaan van servituten op het badstrand. De wethouder had aantoonbaar niet de waarheid verteld tijdens het BING onderzoek.\n\n U weet nog wel, de wethouder had op de informatieavond wat hakkelend gereageerd, omdat hij compleet verrast en overdonderd werd door de vraag over de servituten, daar had hij nog niet bij stilgestaan. Tegenover de BING onderzoekers zei hij later, dat het mogelijke bestaan van servituten op het badstrand eerder in het traject niet ter sprake was geweest. Echter, er lag gisteravond een beantwoording van het college op een zienswijze over het desbetreffende (ontwerp) bestemmingsplan op tafel, waarin hij uitgebreid inging op een vraag over mogelijke servituten. Het onderwerp was dus wel degelijk eerder ter sprake geweest en de wethouder was op de hoogte van het mogelijke bestaan van servituten op die plek.\n\nToen besloot de burgemeester ook maar wat te zeggen om iets goed te praten.\n\n Er volgde een heel verhaal. Aan de naakte feiten werd ineens een interpretatie gehangen, waaruit zou blijken, dat het allemaal best in elkaar paste: als je het nou z\u00f3 las en z\u00f3 interpreteerde, dan kon het best dat de wethouder de ene keer dit en de andere keer dat beweerde, zonder een loopje met de werkelijkheid te nemen. En dat BING intussen zelf had bevestigd, bij de neus te zijn genomen, dat hadden we toch niet vastgesteld in de raad? Dus dat telde niet.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=88&terug=1", "body": "NIEUWSBRIEF NR. 2 van 17 JULI 2009\n\n \n\nHet zomerreces in de politiek is daar en ook de Partij Westvoorne komt even op adem na al het oppositie-voeren van het afgelopen half jaar. De PW zomerbijeenkomst, die we voor 26 juni opgelijnd hadden, kon bij gebrek aan belangstelling helaas niet doorgaan. Een forse teleurstelling en hopelijk niet een teken aan de wand. \n\n \n\nDe stand van zaken in en rond de Partij Westvoorne is momenteel als volgt:\n\n 1. Partijprogramma \n\n Onze lijstaanvoerder, Emma van Blom, zal in de zomervakantie zowel het partijprogramma als het verkiezingsprogramma finaliseren. Er is in dit opzicht inderdaad enige vertraging ontstaan door alle tijd die besteed moest worden aan het volgen van en het ageren tegen de ontwikkeling van de verschillende politieke issues in de gemeente. De glasuitbreiding in het intensiveringsgebied Tinte, de huizenbouw op de locatie De Rots en het rekenkameronderzoek naar het Swinshoek project voerden hierin de boventoon, maar er waren ook tal van andere situaties die onze aandacht gevraagd hebben. Voeg daaraan toe het werven van kandidaten voor de PW kandiadatenlijst, het opstarten en vervolmaken van onze website en het schrijven van onze \u201cWestvoorne, word wakker\u201d artikelen en je begrijpt dat we niet stil hebben gezeten. \n\n 2. Kandidatenlijst \n\n De kandidatenlijst begint langzaam maar zeker vaste vorm aan te nemen. Een definitieve selectie door een nog daarvoor samen te stellen commissie is gepland voor september. Vanaf dat moment zullen de taken onder de kandidaten verdeeld gaan worden aan de hand van de politieke commissies VROM, ABZM en WOW en zal er maandelijks een PW (open) fractievergadering gehouden worden. V\u00f2\u00f2r de Algemene Ledenvergadering van 5 oktober 2009 zullen partij- en verkiezingsprogramma aan de leden en donateurs van de Partij Westvoorne toegestuurd worden met als doel beide in de AL met algemene stemmen vast te stellen. \n\n 3. Cursus Lokale Politiek/Raadswerk \n\n Voor de kandidaat-raadsleden zal in het najaar een cursus gegeven worden, die het onderwerp lokale politiek in het algemeen en het onderwerp raadswerk in het bijzonder zal behandelen. \n\n \n\n\n\n 4. Website\n\n De website is inmiddels on line! Joop Braat en Rien Huisman zijn nu zo langzamerhand voldoende getraind om de site inhoudelijk en uiterlijk te kunnen vervolmaken en up to date te houden. Er zal altijd wel zo hier of daar een kromme volt in blijven zitten, maar ze doen hun best. Zeker en vast! Input en/of commentaar is overigens altijd welkom: www.partijwestvoorne.nl. \n\n 5. Campagne \n\n De rest van het jaar zal er campagne gevoerd blijven worden volgens het format van de afgelopen maanden. Dat wil zeggen dat lijstaanvoerder en bestuur tesamen met de in september te geselecteerde PW kandidaten de politieke raads- en commissievergaderingen in Westvoorne zullen gaan volgen en vanaf de zijlijn oppositie zullen voeren. Dat houdt onder meer in het inspreken tijdens de diverse vergaderingen, het maandelijks schrijven en publiceren van onder andere een \u201cWestvoorne, word wakker\u201d, het organiseren en voeren van politieke debatten met bestaande politieke partijen, etc. Later in het jaar en met name in de eerste twee maanden van 2010 zullen er campagne activiteiten ontplooid worden die regelrecht gericht zijn op de verkiezingen van 10 maart dat jaar. Als partij zullen we ons dan frequent moeten manifesteren op openbare bijeenkomsten. Daarover later meer. De werkgroep campagne zal na de zomervakantie weer bijeenkomen om een en ander in goede banen te blijven leiden. \n\n 6. De Partij Westvoorne\n\n We blijven het herhalen: het is van essentieel belang, dat we een grote partij worden, die het in Westvoorne voor het zeggen krijgt. We hebben ons de afgelopen maanden gemanifesteerd op onder andere de Bos- en Burchtfair, op de Jacoba van Beierendag en in de stand van Houd Rockanje Laag waar handtekeningen verzameld werden voor de ontwikkeling van De Rots die past bij het dorpse karakter van Rockanje. Verder waren we zichtbaar bij vrijwel alle raads- en commissievergaderingen en met regelmaat in de lokale tabloids door driftig over het een en ander te schrijven. \n\n We tellen nu veertig leden en tien donateurs en hoewel dat voor een partij die iets meer dan vier maanden oud is geen slecht resultaat is, moeten we toch proberen in de komende maanden verder te groeien. Belangrijker nog is het winnen van stemmen door het overtuigen van heel Westvoorne dat ze op onze partij moeten stemmen. Daarom herhalen we nog een keer wat de vorige Nieuwsbrief stelde: help ons om de Partij Westvoorne nog meer op de kaart te zetten dan nu al het geval is.\n\n \n\nWe wensen iedereen een fijne zomer(vakantie) toe. \n\n \n\nHet bestuur en de lijstaanvoerder van de Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=93&terug=1", "body": "betreffende de \u2018Uitvoering glasbeleid Westvoorne\u2019\n\n Geachte raadsleden,\n\n Het college heeft door de glastuinbouw en de woningbouw, die beide hun eigen dynamiek en risico\u2019s hebben, aan elkaar te koppelen, het glasdossier omgevormd tot een gigantisch en volledig ondoorzichtig glasprobleem. Om dit probleem op te lossen vraagt het college u om in te stemmen met een plan dat uitgaat van een investering van 119 miljoen euro en om een werkkapitaal van 25 miljoen euro ter beschikking te stellen. \n\n De door Twynstra & Gudde opgestelde financi\u00eble onderbouwing (business case) stelt, dat al deze miljoenen terugverdiend zullen worden door de verkoop van woningbouwkavels en dat het plan pas in 2020 een winst van 1 miljoen euro op zal leveren. \n\n Bij het berekenen van die winst is echter niet uitgegaan van een \u2018contante waardeberekening\u2019 (het \"vertalen\" van de waarde van een toekomstig bedrag naar wat het nu waard is). Uitgaande van een geldontwaarding van slechts 2% zal er op basis van de contante waardeberekening geen sprake zijn van winst en wanneer de geldontwaarding hoger zal zijn dan 2% zal er sprake zijn van een miljoenenverlies (1% meer levert al een verlies op van 1,2 miljoen euro).\n\n Er wordt in de business case in eerste instantie uitgegaan van de verkoop van 113 bouwkavels voor dure woningen. Daarnaast wordt gesproken van een \u2018buffer capaciteit\u2019 van 160 kavels en van de mogelijkheid om de ontwikkeling van de Drenkeling voor het glas in te zetten (om ook daar \u2018kasteeltjes\u2019 te bouwen). Hoewel de woningbouw, zeker waar het gaat om dure koopwoningen, stagneert, beweren Twynstra & Gudde, dat het in Westvoorne wel goed zit met de woningbouw. Er wordt dus geen rekening gehouden met de mogelijkheid dat de bouwkavels niet verkocht worden. Integendeel, er wordt gesteld dat er in het uiterste geval nog meer kavels uitgegeven kunnen worden. Wij zien niet in dat, wanneer de eerste serie bouwkavels niet verkoopbaar blijkt de volgende serie wel verkocht kan worden. \n\n Er is door ons meerdere malen duidelijk aangegeven, dat om de uitbreiding van de glastuinbouw in Tinte en de sanering van glas in het buitengebied te verwezenlijken geen geldverslindende constructies nodig zijn. Met dit plan haalt de gemeente Westvoorne zich echter een risico op de hals van ongekende afmetingen. Immers alle uitgaven, het werkkapitaal van 25 miljoen euro voorop, worden aan het begin van het project gedaan. Wanneer het mis gaat, is het geld al uitgegeven, met alle gevolgen van dien voor Westvoorne. Deze gemeente heeft de afgelopen jaren zelfs met veel kleinschaliger projecten aardig mis gerekend. Er is geen reden om aan te nemen, dat het nu beter zal gaan. \n\n Met het aanvragen van een second opinion hebt u niet alleen duidelijk gemaakt twijfels te hebben over de financi\u00eble onderbouwing van het plan, maar hebt u ook uw verantwoordelijkheid als raad genomen. Dat verheugt ons. Wij gaan er van uit dat u ook de inhoud van deze brief in uw besluitvorming zult betrekken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=89&terug=1", "body": "Tinte, 10 mei 2009\n\n \n\nAan de leden van de Raad van de gemeente Westvoorne\n\n \n\nBetreffende: Raadsvoorstel 2009, volgnummer 050, \u2018Uitvoering Glasbeleid\u2019\n\n \n\nGeachte raadsleden,\n\n \n\nGraag brengt de werkgroep Zorgen om Tinte het volgende onder uw aandacht:\n\n \n\nOp 17 februari 2009 heeft uw raad ten behoeve van de uitvoering van de gebiedsvisie Tinte een voorbereidingskrediet van \u20ac400.000 goedgekeurd. Dit bedrag werd voldoende geacht om in de raad van 24 november 2009 een operationeel bedrijfsplan vast te stellen.\n\n \n\nIn het nu voorliggende raadsvoorstel wordt gesteld, dat het noodzakelijk is om, gelijktijdig met het ontwikkelen van het hierboven genoemde bedrijfsplan, zogenaamde \u2018quick-wins\u2019 te realiseren. Uw raad wordt gevraagd om daarvoor een budget van \u20ac75.000 (nota bene gemeenschapsgelden voor gesprekken en onderhandelingen met vijf tuinders) ter beschikking te stellen en bovendien in te stemmen met de aankoop door de gemeente van gronden welke nodig zijn om de quick-wins te actualiseren. Er wordt echter niet aangegeven om hoeveel hectaren grond het hierbij gaat noch om de m2 prijs die de gemeente voornemens is te betalen voor die gronden. Dit houdt in, dat u niet weet welk budget u goedkeurt wanneer u instemt met dit raadsvoorstel en dat u, vooruitlopend op de beslissing over de te kiezen marktvariant, goedkeurt dat er met gemeenschapsgelden grond aangekocht wordt voor glasuitbreidingen van individuele tuinders.\n\n U hebt, na goedkeuring van dit voorstel alleen nog maar het recht \u2018uw gevoelens\u2019 over de grondaankopen kenbaar te maken, want de beslissingsbevoegdheid hierover geeft u met goedkeuring van dit raadsvoorstel uit handen.\n\n In dit verband brengen wij tevens onder uw aandacht, dat burgers voor wie in het kader van de Ruimte voor Ruimte regeling een bestemmingsplan ontwikkeld moet worden, zelf de kosten van een dergelijk bestemmingsplan moeten dragen, terwijl uit dit voorstel aan de raad af te leiden is, dat de gemeente de kosten voor het bestemmingsplan / projectbesluit voor haar rekening neemt. Dat is een ernstige vorm van rechtsongelijkheid. \n\n \n\nIndien het nog te ontwikkelen bestemmingsplan, om welke reden dan ook, niet uitvoerbaar blijkt te zijn, zit de gemeente opgescheept met te duur aangekochte gronden. Niet voor niets behoort het niet tot de taken van de gemeente om, met inzet van gemeenschapsgelden, als makelaar op te treden.\n\n \n\nOm de quick-wins te kunnen effectueren zal de gemeente, aangezien er op het intensiveringsgebied een voorbereidingsbesluit rust, \u00e9\u00e9n of meerdere projectbesluiten moeten nemen. Ook daar zijn kosten aan verbonden welke niet in het raadsbesluit genoemd worden. Dit zijn kosten die bovenop die van het te ontwikkelen bestemmingsplan (\u20ac145.000) komen, waarvan het voorontwerp per 24 november 2009 gereed moet zijn. \n\n Procedureel is er met het nemen van een projectbesluit minimaal vier maanden gemoeid. Dat wil zeggen dat, wanneer er tenminste op dit moment al een ontwerp voor het projectplan, gereed is (en van een dergelijke ruimtelijke onderbouwing is tot op heden nog niets bekend), er niet eerder dan 1 oktober 2009 uitvoering aan een projectbesluit (of besluiten) gegeven kan worden. Dit is op z\u2019n vroegst twee maanden v\u00f3\u00f3r het indienen van het voorontwerp, dat het nemen van een projectbesluit overbodig maakt. Wettelijk gezien wordt een projectbesluit namelijk genomen om, vooruitlopend op het goedkeuren van een (voor)ontwerp voor een nieuw bestemmingsplan, bepaalde ontwikkelingen mogelijk te maken die op grond van het vigerende bestemmingsplan (of een voorbereidingsbesluit) niet mogelijk waren. \n\n Nu er slechts twee maanden liggen tussen het nemen van een projectbesluit en het vaststellen van het voorontwerp, is er sprake van het uitgeven van extra gelden (een onbekend bedrag) voor een tijdswinst van twee maanden. \n\n Het argument, dat door Geers en Hoogmoed aangedragen wordt, om het spoedeisende karakter van de quick-wins en daarmee het nemen van een projectbesluit, te onderbouwen, is dat de tuinders uit het intensiveringsgebied nu al zo lang (lees vanaf het in werking treden van het voorbereidingsbesluit) geen investeringen meer hebben kunnen doen. Een dergelijk argument aan te dragen, nadat op verzoek van het college uw raad het voorbereidingsbesluit genomen heeft, is op z\u2019n minst gezegd vreemd. Bovendien bewijst het eens te meer, dat de tuinders uit het intensiveringsgebied anders behandeld worden dan de tuinders uit het buitengebied. De Ruimte voor Ruimte aanvragen van de laatst genoemde groep wordt al gedurende vele jaren niet door het college in behandeling genomen, terwijl uw raad daar al even lang om vraagt. Het zijn de tuinders uit het buitengebied, die al jarenlang in onzekerheid verkeren en niet de tuinders uit het intensiveringsgebied. \n\n \n\nVooruitlopend op de definitieve besluitvorming door uw raad op 1 september 2009, wordt er nu van u gevraagd in te stemmen met een voorstel waarvan de financi\u00eble en planmatige consequenties volledig onduidelijk zijn. De totale financi\u00eble gevolgen van dit raadsvoorstel worden door het college op generlei wijze inzichtelijk gemaakt. Wel geheel duidelijk is dat, wanneer u nu instemt, er op 1 september geen weg terug zal zijn van het verstrekte mandaat en de in de tussenliggende periode uitgegeven enorme bedragen. Mocht uw raad op 1 september tot inkeer komen of mocht bijvoorbeeld het plan uiteindelijk bij de Raad van State sneuvelen, dan zal er gesteld kunnen worden, dat er een heleboel geld over de balk gegooid is ten koste van de burgerij van Westvoorne en ten behoeve van een handjevol tuinders in het intensiveringsgebied. \n\n \n\nOok planmatig gezien, bestaat de kans dat, vooruitlopend op de definitieve beslissing in september, uw raad buitenspel gezet wordt, wanneer zou blijken dat er met de vijf quick-wins 55 ha (en niet 30 ha.) glasuitbreiding gemoeid is. Immers de mogelijkheid tot het maken van een keuze tussen de twee varianten (30 of 55 ha.) vervalt daarmee. \n\n \n\nHet door Geers en Hoogmoed aangedragen argument, dat de nu gevraagde besluiten conform de eerder vastgestelde gebiedsvisie zijn, is oneigenlijk, aangezien die visie wettelijk gezien geen enkele status heeft. De visie is zelfs niet meer dan een financieel, bestuurlijk en ruimtelijk slecht onderbouwd document, waarvan uw raad gesteld heeft dat de daarin genoemde varianten verder uitgewerkt mochten worden en niet meer dan dat. Van de quick-wins was toen nog helemaal geen sprake. Nu te stellen dat dit voorstel in lijn is met de visie, terwijl die uitwerking nog niet geleverd is en de quick-wins toegevoegd zijn, is incorrect.\n\n \n\nIn feite is dit raadsvoorstel totaal overbodig. Er kan namelijk gewoon doorgewerkt worden aan het Plan van Aanpak, omdat u daarvoor voldoende krediet beschikbaar heeft gesteld. \n\n Daarom moeten wij helaas concluderen, dat het de bedoeling van het college is om nu zodanig te manipuleren dat de beslissing van uw raad in september overbodig wordt. Hetgeen betekent dat u nu reeds instemt met een plan waarvan de haalbaarheid op geen enkele manier aangetoond is, maar waarvan wel zeker is, dat door de enorme bedragen die met dit plan gemoeid zijn, de gemeente een ongekend financieel risico loopt.\n\n \n\nSamenvattend impliceert goedkeuring van het voorliggende raadsvoorstel goedkeuring van:\n\n - Een financieel en planmatig onvolledig en onduidelijk voorstel, waardoor er geen sprake is van het stellen van duidelijke kaders door de raad.\n\n - Het nemen van een onbekend financieel risico, omdat de haalbaarheid van het plan nog steeds niet aangetoond is en er geen risicoanalyse beschikbaar is. \n\n - Een extra krediet van \u20ac 75.000 t.b.v. onderhandelingen over de quick-wins.\n\n - Het nemen van een projectbesluit (projectbesluiten) en het daarvoor beschikbaar stellen van een onbekend krediet. \n\n - Het aankopen van een onbekend aantal hectaren, tegen een onbekende m2 prijs.\n\n - Het afzien van verdere beslissingsbevoegdheid aangaande deze onbekende grondaankopen.\n\n - De keuze voor een marktvariant vooruitlopend op de uitwerking en de vaststelling daarvan en daarmee samenhangend het optreden van de gemeente als makelaar met gebruikmaking van een onbekende hoeveelheid gemeenschapsgelden.\n\n - Het uithanden geven van uw beslissingsbevoegdheid, zowel met betrekking tot de financi\u00eble als de planmatige kaders, waarmee u niet voldoet aan uw kaderstellende taak, waardoor u later ook uw controlerende taak niet naar behoren uit kunt oefenen. \n\n \n\nZeker gezien het feit dat uw goedkeuring voor de verdere uitwerking van het Plan van Aanpak Gebiedsvisie Tinte, niet vereist is, omdat daarvoor reeds voldoende krediet beschikbaar gesteld is, vertrouwen wij erop dat u aan dit raadsvoorstel uw goedkeuring zult onthouden. Dat maakt het voor u mogelijk alle informatie die u nodig hebt om in september een definitief oordeel over de Gebiedsvisie te vellen, op te vragen en te beoordelen.\n\n \n\nNamens de werkgroep Zorgen om Tinte,\n\n Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=91&terug=1", "body": "VROM 8 juli 2009\n\n Inspraak bij agendapunt 6 \u2018Uitvoeringsstrategie deel B glasvisie\u2019\n\n \n\nGraag wijs ik u ten aanzien van de nu op tafel liggende uitvoeringsstrategie op de volgende punten :\n\n er is nog steeds geen bewijs voor de haalbaarheid van dit plan\n\n het verhandelen van glasrechten van een, middels de Ruimte voor Ruimte regeling, gesaneerd bedrijf is niet toegestaan \n\n het kopen van glasrechten is overbodig wanneer er volgens het bestemmingsplan glas gebouwd mag worden \n\n \n\nI. HAALBAARHEID\n\n Er wordt de raad voor de zoveelste keer gevraagd een besluit te nemen inzake de glasvisie zonder dat er zicht is op de financi\u00eble en juridische haalbaarheid van de voorgestelde uitvoeringsstrategie. Hoewel er op pagina 1 van de Uitvoeringsstrategie deel B gesteld wordt, dat \u201cde drie voorgestelde varianten van deel A in deel B op hun haalbaarheid onderzocht zijn\u201d, is er van dat haalbaarheidsonderzoek niets in deel B terug te vinden. Bovendien zijn de drie vorige varianten van de baan, want er is gekozen voor een combinatie van alle drie de varianten, de zogenaamde \u201caangepaste combivariant\u201d. \n\n II. GLASRECHTEN\n\n (i) het verhandelen van niet meer bestaand glasrecht \n\n In de voorgestelde uitvoeringsstrategie draait het om \u00e9\u00e9n belangrijk uitgangspunt, namelijk om er voor te zorgen dat de gemeente zoveel mogelijk verhandelbare glasrechten in handen krijgt. Op pagina 17 staat daarover het volgende: \u201c Het gaat in ieder geval om glasrechten uit het buitengebied (circa 25 ha) minus naar Tinte verplaatsende tuinders en het binnenduinrand convenant (circa 12 ha). Uit de woorden \u2018in ieder geval\u2019 kan verder opgemaakt worden dat er ook nog sprake kan zijn van meer glasrechten.\n\n Hoewel er duidelijk gesteld wordt dat de tuinders uit het buitengebied, indien zij dat wensen, via woningbouw of woningbouwkavels gecompenseerd worden voor de sanering van hun glas, blijven die glasrechten, volgens Twynstra en Gudde, bestaan en komen deze in handen van de gemeente, die ze dan weer kan verkopen. Dat is leuk bedacht maar het gaat niet op, want een bedrijf dat gesaneerd wordt middels de Ruimte voor Ruimte regeling, houdt op te bestaan en daarmee vervallen de rechten die bij dat bedrijf behoorden. \n\n Van de 25 ha in het buitengebied is inmiddels 3 ha met gebruikmaking van de Ruimte voor Ruimte regeling gesaneerd. De tuinders van het Stuifakker collectief en die van de groep de Gruyter, hebben aangegeven eveneens van de Ruimte voor Ruimte regeling gebruik te willen maken. In het totaal gaat dat om 10,7 ha. Er zou dus minimaal 13,7 van die 25 ha afgetrokken moeten worden. Toch blijft dit rapport uitgaan van 25 in plaats van 11,3 ha verhandelbare glasrechten. Laat ik u verzekeren dat het hoogst onwaarschijnlijk is dat de Provincie of de Raad van State in zullen stemmen met het verhandelen van glasrechten van een met behulp van de Ruimte voor Ruimte regeling gesaneerd bedrijf. \n\n Er is zoiets als de Wet op de ruimtelijke ordening waar burgers en overheden zich aan moeten houden en waarop zij zich ook kunnen beroepen. Dat geeft ons allen zekerheid. Als burgers creatief om proberen te gaan met de wet is dat tot daar en toe. Nederlanders hebben wel iets met dergelijke burgerlijke creativiteit, maar van de overheid mag verwacht worden dat zij de wet eerbiedigen. Vandaar de naam \u2018wethouder\u2019. Van deze creatieve oplossing, waarmee niet meer bestaande glasrechten verhandelbaar gemaakt worden, zou een wethouder zich verre moeten houden.\n\n (ii) niet verhandelbaar glasrecht\n\n En dan de vraag of die glasrechten wel verhandelbaar zijn. Wanneer er in een bestemmingsplan geen maximum aan de grootte van een bedrijf gesteld is, maar wel aangegeven staat dat een bepaald gebied een glastuinbouwbestemming heeft, dan hoeft een tuinder helemaal niet meer te betalen voor glasrechten. Die heeft hij dan namelijk al op grond van het bestemmingsplan. Er is, in dit verband, steeds door het college gesteld, dat de 3 ha grens losgelaten zal worden, maar er is geen nieuw maximum aan de grootte van een bedrijf gesteld. Wel wordt op pagina 10 gesproken over de bedrijfsomvang vanuit economisch oogpunt. Worden dat de nieuwe grenzen en denkt men in een bestemmingsplan onderscheid te kunnen aangeven tussen een groente, een snijbloemen of een potplanten bedrijf? \n\n Deel B eindigt met: \u201cMomenteel wordt in het kader van het op te stellen bestemmingsplan en de structuurvisie onderzocht welke juridische instrumenten de hiervoor beschreven aanpak kunnen faciliteren.\u201d Dat zoeken zal wel even duren en het zal daardoor een dure zoekactie worden. \n\n \n\nU, als raad, bent verantwoordelijk voor het alsmaar uitgeven van gemeenschapsgelden aan verdere onderzoeken. Denkt u niet dat het tijd wordt nu eerst de financi\u00eble en juridische haalbaarheid van deze glasvisie zeker te stellen of laat u de boel gewoon doorsudderen tot na de verkiezingen en interesseert het u niet hoeveel geld er ondertussen in de glasbak verdwijnt?\n\n \n\nDank voor uw aandacht,\n\n Emma van Blom, \n\n Zorgen om Tinte, Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=60&terug=1", "body": "De beste plek voor een JOP in Oostvoorne is volgens dit college op de Hofwei, naast de nieuwe Buitenlust-bewoners aldaar, op de plek waar ook regelmatig evenementen worden georganiseerd en pal voor de burcht. Daar hebben we nu wel lang genoeg naar kunnen kijken, zullen ze gedacht hebben. En, gezellig voor de opgroeiende jeugd, twee caf\u00e9\u2019s meteen aan de overkant.\n\n Nergens over nagedacht! Zo kennen we het Westvoornse college van B&W weer en de gemeenteraad laat zich ook van zijn beste kant zien: de meeste raadsleden vinden de locatie niks, maar stemmen toch maar in. Er moet toch wat gebeuren voor de jeugd?!\n\nGeen integraal jeugdbeleid, dus nog nooit nagedacht of gesproken over de samenhang tussen be\u00efnvloedbare pubers, drankgebruik en schooluitval en ook nooit van gedachten gewisseld over hoe je het best de balans tussen overlast, sociale controle en betrokkenheid kan vinden. Om maar eens iets te noemen. Praten met de omwonenden? Misschien en volgende keer.\n\nIn Rockanje gaat nu eindelijk (zegt men) de skatebaan opgeknapt worden, na ruim 3 jaar. En die moet dan weer blijven liggen op de Drenkeling, ver van het centrum. De wethouder had toegezegd op zoek te gaan naar een geschikte locatie voor de skatebaan, maar daar hebben we nooit meer iets van vernomen, totdat het toch maar gewoon de Drenkeling moest blijven.\n\nIs daar dan wel goed over nagedacht? Welnee, er is gewoon helemaal niets terechtgekomen van de plannen die het college had met de Drenkeling en nu moet de skatebaan er dan maar blijven liggen. Zo doen we dingen in Westvoorne.\n\nOns had het beter geleken wel een serieus onderzoek te doen naar een aantal locaties. Aan de Ruy in Oostvoorne bijvoorbeeld, ligt een stuk grond te verpieteren. Waarom daar geen werk van gemaakt. Om te beginnen dat belachelijk grote reclamebord So you think you can sell a house weghalen of in ieder geval aanzienlijk verkleinen, een ruime parkeergelegenheid aanleggen die gebruikt kan worden door middenstanders en hun personeel, ter bestrijding van de parkeerproblemen in het centrum, maar ook bij evenementen. Leg er wat groen omheen en maak er een mooie JOP. Onze jeugd hoort in het centrum, er is daar enige mate van sociale controle, zonder dat er sprake hoeft te zijn van overlast.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=90&terug=1", "body": "VROM 9 april 2009\n\n Inspraak bij agendapunt 6 \u2018Eerste deel Uitvoeringsstrategie Tinte\u2019\n\n \n\n\u201cWaarom de moeite genomen om weer in te spreken?\u201d, heb ik mijzelf afgevraagd. \n\n Eigenlijk niet omdat ik verwacht, dat het iets aan de besluitvorming zal veranderen. De coalitie zal de gelederen ongetwijfeld, zoals zij steeds doet, gesloten houden. Of zij de consequenties van wat zij goedkeurt overziet en of zij eigenlijk wel begrijpt wat er in dit rapport van Agrimaco staat, waag ik zo langzamerhand te betwijfelen. Ik spreek in, omdat de kans groot is dat Zorgen om Tinte uiteindelijk naar de Raad van State zal moeten om gehoord en begrepen te worden. Daar zal dan ook opgebracht worden, dat wij keer op keer ingesproken hebben en dat wij ons uiterste best gedaan hebben om de raad volledig en juist te informeren over onder meer de financi\u00eble onhaalbaarheid van deze Gebiedsvisie Tinte en daarin besloten de onaanvaardbare financi\u00eble risico\u2019s die de gemeente hiermee loopt.\n\n \n\n Wat staat daarover nu in dit Deel A van de Uitvoeringsstrategie en vooral wat staat daar niet over?\n\n \n\nEr staat in dit zoveelste rapport over de gebiedsvisie wederom niets over de haalbaarheid, terwijl daarvoor recentelijk een budget van \u20ac 25.000 beschikbaar gesteld is. In de doelstelling van de uitvoeringsstrategie deel A (pagina 6) wordt gesteld, dat de uitvoeringsstrategie moet aangeven welke middelen (financieel en instrumenteel) moeten worden ingezet. Van het aangeven van die financi\u00eble middelen is duidelijk niets terecht gekomen. Er wordt dus niet aan de eigen doelstelling van deze uitvoeringsstrategie voldaan. Sterker nog, dat blijkt ook helemaal niet de bedoeling te zijn, want er wordt elders gesteld (pagina 5), dat de financiering pas in de volgende fase aan de orde gesteld zal worden.\n\n Er is wel een piepklein financieel paragraafje (pagina 9), waarin allerlei financi\u00eble balletjes opgegooid worden, zonder dat duidelijk wordt of die balletjes te gebruiken zijn. Agrimaco stelt dat de gemeente heeft aangegeven dat het maximaal aan te wenden budget \u20ac 2,7 mln. bedraagt. Dit is inclusief de eventuele kosten voor afkoop van de 83 ha papieren glasrechten van de 29 \u2018lege glaslocaties\u2019. Wanneer er 83 ha gekocht moet worden voor 2,7 miljoen komt dat neer op \u20ac 3,75 per m2 en daarmee is dat geld dus echt wel op. Van de provincie wordt gelukkig ook nog een bijdrage verwacht. Al is niet bekend of die ook echt komt en ook niet om hoeveel geld dat gaat.\n\n \n\nHet was overigens geen echte verrassing, dat er niets over de financi\u00eble haalbaarheid in stond. Het plan is gewoon niet haalbaar, dus wat moet je dan? Het volgende statement op pagina 14 luidt, en schrikt u niet: \u2018het proces moet nog dit jaar \u2018onomkeerbaar gestart worden\u2019 en dat dus ondanks het feit dat er nog steeds geen haalbaarheidsstudie gedaan is. Hoe er precies onomkeerbaar gestart moet worden, wordt niet vermeld. In ieder geval wordt niet aangegeven dat het langs de weg van een bestemmingsplanprocedure zal zijn. Ik vrees derhalve, dat het zal plaatsvinden door het aangaan van bindende overeenkomsten met derden. Hoe meer bindende afspraken er liggen en hoe meer geld er vooruitlopend op een nieuw bestemmingsplan uitgegeven wordt aan dit plan, hoe moeilijker het wordt om dit proces nog te stoppen. Dat lijkt nu de tactiek te zijn.\n\n \n\n Ook een verrassing is het verschil in behandeling van tuinders in het intensiveringsgebied en tuinders uit het buitengebied. Let u goed op, dit staat er op pagina 7:\n\n - indien tuinders in het buitengebied op eigen initiatief glas met de bestaande RvR regeling saneren, dan mag dit areaal glas in Tinte niet herbouwd worden; \n\n - indien in Tinte investerende tuinders glas saneren in het buitengebied, wordt deze operatie ondersteund door het verlenen van een nader te bepalen aantal woningbouwkavels, al dan niet te ontwikkelen door de gemeente (gemeentelijke woningbouwcompensatie variant) en mogen de in Tinte investerende tuinders het door hen in het buitengebied gesaneerde glasareaal in Tinte terugbouwen;\n\n Daar kan toch echt geen sprake van zijn volgens \u2018Zorgen om Tinte\u2019. Los van het feit dat een dergelijk verschil in behandeling gewoon onethisch is, is dit in strijd met de RvR regeling. Bij gebruikmaking van die regeling mag er geen glas herbouwd worden. Daarbij is er ook sprake van gemeentelijke subsidi\u00ebring, in de vorm van zogenaamd saneringsgeld, van tuinders in het IG teneinde hun collega\u2019s uit het buitengebied uit te kopen. \n\n Misschien denkt Agrimaco/college, dat ze dit idee bij de raadsleden kunnen verkopen, maar er zijn voldoende burgers en burgerorganisaties, die heel goed van de wettelijke mogelijkheden en regels op de hoogte zijn. Deze zogenaamde toepassing van de RvR regeling gaat echt niet lukken.\n\n \n\nHet hiermee samenhangende idee over het \u2018in leven roepen van glasrechten\u2019 en \u2018verhandelbare glasrechten\u2019 ook niet.\n\n Agrimaco zegt daar op pagina10 het volgende over: \n\n Bij toekenning van woningen op grond van de RvR regeling kan de gemeente de glasrechten (van het gesloopte glas) activeren. Deze glasrechten kunnen te gelde worden gemaakt door die weer uit te geven voor bouw van glas in Tinte. De hiermee verkregen opbrengsten dienen dan als kostendrager voor de inrichting van Tinte.\n\n Dat zit dus volgens Agrimaco zo: de investerende tuinder uit het IG Tinte koopt glas in het buitengebied, sloopt dat, ontvangt het RvR geld voor de sanering (\u00b1 2 ton per 1/2 ha) en bouwt vervolgens nieuw glas in Tinte. \n\n Maar, zo is de RvR regeling niet bedoeld. De RvR regeling gaat uit van sanering van glas en de bouw van compensatiewoningen voor die sanering. Punt. Wat hier voorgesteld wordt is geen sanering maar verplaatsing van glas (in het buitengebied saneren en in Tinte weer opbouwen) plus de bouw van woningen waarmee die \u2018investerende\u2019 tuinder gesubsidieerd wordt. Ik denk dat er wel meer ondernemers zijn die op die manier zouden willen investeren!\n\n \n\nTot Ziens bij de Raad, vanwege dit dossier waarschijnlijk van State en dan zal Westvoorne waarschijnlijk tot over de oren in de schulden zitten. \n\n \n\n \n\nNamens Zorgen om Tinte,\n\n Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=20&terug=1", "body": "Als webmaster van de website van de Partij Westvoorne neem ik de vrijheid als eerste een krabbel te zetten op de nieuw geopende weblog. Vandaag is de eerste dag van de zomer en de voorspelling is zowaar dat we een paar dagen achtereen van mooi weer kunnen gaan genieten. Het wordt tijd, vind ik, want tot nu toe was het miserabel koud met alsmaar die schrale wind uit het Noorden!\n\nDeze week is, wat betreft de politiek, een drukke week met drie vergaderingen. Vanavond over de financi\u00ebn, morgen de maandelijkse raadsvergadering en woensdag een informatie avond in De Man over het Glas in Westvoorne. Ongetwijfeld weer heftige discussie en veel emoties. Dat schijnt niet anders te kunnen in Westvoorne. Ik vraag me af wanneer we met elkaar het punt bereiken dat we in harmonie aan de slag gaan. Voor Westvoorne, en met inschakeling van de inwoners van Westvoorne. Tijdig en met respect. Als we dat ooit bereiken, zul je zien dat het leven veel gemakkelijker wordt en dat de kwaliteit van letterlijk alles met sprongen omhoog gaat.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=94&terug=1", "body": "De afgelopen maand is er door de gemeenteraad 2,2 miljoen euro krediet goedgekeurd. Het goedkeuren van gelden bovenop de reeds vastgestelde begroting, waarvoor de simpele term \u2018begrotingswijziging\u2019 gebruikt wordt, gebeurt zo ongeveer iedere maand in deze gemeente: vanaf september vorige jaar is er ruim 14,5 miljoen extra goedgekeurd. Voorwaar geen poezeplasje. Soms zijn extra uitgaven natuurlijk noodzakelijk, maar heel vaak wordt ons aller belastinggeld wel heel gemakkelijk uitgegeven.Deze maand waren er drie uitgave posten aan de orde. Het rekenkamer onderzoek voor de Swinshoek voor zo\u2019n 70.000 euro, een extra krediet van 1,74 miljoen euro voor de bouw van een Multi Functioneel Centrum aan de Valweg/Hoefweg en 400.000 euro voor het glasbeleid.Het is duidelijk, dat het besluitvormingsproces over de locatie van de nieuwe Swinshoek niet deugt. Boven water zou moeten komen wie er verantwoordelijk was voor het verstrekken van onjuiste of onvolledige informatie aan de burgers en aan de raad. En of de raad zelf heeft zitten slapen natuurlijk. Voor het nemen van juiste beslissingen is een gemeenteraad afhankelijk van tijdige, juiste en volledige informatie van het college en daarom is het niet geven van dergelijke informatie een politieke zonde waar men in een democratie niet mee weg komt.Gemeentebelangen en CDA zijn het daar niet mee eens en zijn tegen het onderzoek door de rekenkamer. Beide partijen vinden dat ze deze zaak af kunnen doen met excuses richting de bevolking en zand er over. Het aanwijzen van verantwoordelijken voor gemaakte fouten is zinloos en velen van de betrokkenen zijn toch al dood, vindt Gorzeman. Littooij stelt in \u00e9\u00e9n adem, dat er niet meer naar schuldigen gezocht moet worden, maar dat Humanitas zonder enige twijfel de boosdoener is. Verder geeft hij liever een aflaat aan Rockanje in de vorm van een voetbalkooi. Maar de meerderheid, VVD, PvdA en D66, is voor, want ze zijn door te veel kiezers op deze blunder aangesproken en de verkiezingen komen er weer aan. Met zijn allen hebben ze niets van deze beschamende periode, waarin het totale bestuur op onnavolgbare wijze heeft zitten blunderen, geleerd. Het lijkt er op dat ze er ook absoluut niets van willen leren.Het mislukte plan Stuifakker kostte de gemeente in 2007 een slordige miljoen euro. Voor het samenstellen van de zogenaamde glasvisie Tinte heeft Urbland deze gemeente zo\u2019n half miljoen euro in rekening gebracht. Het is een visie van lik mijn vestje, die de Provincie een week geleden volledig heeft gelaakt. Terecht, omdat de gebiedsvisie in het geheel niet voldoet aan de saneringsopdracht van de provincie en ook maatschappelijk niet aanvaardbaar is, niet alleen omdat de bewoners-zonder-glas uit het intensiveringsgebied in het hele verhaal steeds minder voorkomen, maar ook omdat de tuinders uit het buitengebied volledig aan hun lot overgelaten worden. Net als bij Stuifakker, zal de uitvoering van deze visie ook financieel niet haalbaar blijken, zodat het besteedde en nog te besteden geld \u2018weggegooid geld\u2019 is. Maar wethouders Geers en Klok schromen niet om hun twijfelachtige pad in deze te vervolgen en de raad wederom een werkelijk ongenuanceerd en niet onderbouwd voorstel tot verdere ontwikkeling voor te leggen. En de raad, de raad keurt het gewoon weer goed.De PvdA bij monde van een stamelende van den Akker stelt een reeks vragen, waarop hij van de wethouders geen antwoord krijgt. Het verhindert hem niet om in tweede instantie gewoon in te stemmen. Gemeentebelangen onder aanvoering van kampioen draaier Kraaijenbrink gaat eveneens akkoord. Een week daarvoor sprak hij nog ferm dat er slechts 25.000 euro mocht worden uitgegeven. Klok noemde hem in het openbaar kort van geheugen en nu meldt de kampioen in chaotische bewoordingen dat hij het allemaal goed begrepen heeft en met het voorstel instemt. Het is overduidelijk dat Hartog van D66 weer eens een een-tweetje met zijn wethouder heeft ingestudeerd en dat hij verder niets te melden heeft. CDA en VVD stellen een aantal stevige vragen en zwaaien met de uitspraken van van Heijningen. De VVD hamert op feit dat het glasbeleid in overeenstemming moet zijn met provinciaal beleid en dat daar op dit moment geen sprake van is. Het CDA begrijpt er terecht niets meer van, als Geers woningen in de Zuidoost hoek plotseling verruild voor paardenweitjes. De wethouders weten het niet of antwoorden niet en de oppositie stemt tegen.Natuurlijk hadden er al die tijd goede faciliteiten voor sport moeten zijn. Dat had gekund als er goed onderhoud gepleegd was aan de bestaande voorzieningen. Verder is het zo, dat nu alle navrante feiten van de laatste vijf jaar rond de nieuwbouw van een multifunctioneel centrum aan de kant geveegd worden en dat, met een knieval naar de kiezer, het budget met 36% verhoogd moet worden. Er is nog geen spa in de grond gegaan en er moet nu al bijna 2 miljoen bij, maar dit bestuur houdt met droge ogen vol, dat er nu eindelijk gevolleybald moet kunnen worden en dat er geld genoeg in de Westvoornse pot zit. Wethouder van Lith verzekert de raad dat hij niet nog eens om meer geld zal komen, maar de prognose van een extern adviseur is, dat er uiteindelijk nog wel eens 40% bij zou kunnen komen. Dat vindt de raad allemaal te ingewikkeld. De VVD komt weliswaar met een hele lijst vragen en dreigt pas op de plaats te maken als ze geen antwoorden krijgen over bijvoorbeeld de exploitatiekosten, maar blijken uiteindelijk zonder die antwoorden ook tevreden. CDA en D66 willen hun jongensdromen nu eindelijk in vervulling zien gaan. Littooij zwaait nog even met een onheus amendement om de maximale schade te beperken, maar trekt het schielijk weer in. PvdA wil slechts de verenigingen faciliteren en Gemeentebelangen heeft ook niets zinnigs te zeggen. Met algemene stemmen wordt er ingestemd met een krediet met een open einde.Beste burgers van de op twee na duurste gemeente van Nederland, het land waar de recessie nu echt zijn intrede heeft gedaan! Ook Westvoorne zal zich op de gevolgen van de recessie moeten voorbereiden. Maar ons gemeentebestuur gaat gewoon door met potverteren en denkt dat de financi\u00eble bomen tot in de hemel groeien. Daarbij is de drang van dit college om op het pluche te zetelen, belangrijk te zijn en geschiedenis voor zichzelf te schrijven werkelijk onnavolgbaar. En de raad laat keer op keer zien, dat zij geen ruggengraat heeft. De coalitie acteert puur monistisch, houdt kost wat kost de gelederen gesloten en doet alleen maar wat de wethouders verlangen. De oppositie kraait wat op gezette tijden, maar zet nooit door en weet uiteindelijk nooit een vuist te maken.Wij vinden dat het zo niet langer kan. Westvoorne, word wakker!!!Opgericht door een groeiend aantal beterwillende burgers, die het zat zijn en die streven naar de broodnodige vernieuwing en verandering in Westvoorne, door Westvoorne en voor Westvoorne.Voor informatie: emmavanblom@xs4all.nl en 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=95&terug=1", "body": "Maart roerde zijn staart. Ditmaal ook in de Westvoornse politiek. GBW zag haar fractievoorzitter door een zijdeur de aftocht blazen en daarna twee van haar raadsleden een bijzondere foxtrot dansen. Twee stappen vooruit en weer twee achteruit. Inhoudelijk was er niets aan de hand, er was slechts sprake van een persoonlijk gekwetst zijn. In de raadsvergadering bleek alras, dat de coalitiepartners het allemaal niet zo erg vonden en dat de oppositie terecht sprak over de aan de politiek toegebrachte schade, zonder uit te leggen waarom.De Partij Westvoorne vindt dat politiek over inhoud hoort te gaan en niet over een plaats op een kandidatenlijst. Dit hele spektakel nam ruim een uur in beslag en maakte de politiek tot een karikatuur. Een uur kostbare tijd waarin ongetwijfeld belangrijker zaken behandeld hadden kunnen worden.Zeker een onderwerp waar men ongerust over zou moeten worden. Zoals eerder gezegd, gaat dit gemeentebestuur na ruim drie jaar zonder visie bestuurd te hebben nu halsoverkop aan de slag om er een lange termijn visie uit te persen. Voorlopig gaat de discussie in commissies en raad alleen nog maar over het traject dat moet leiden tot een visie. Over inhoud wordt niet gesproken, behalve dan dat men meent men gebruik te moeten maken van een door het Economisch Platform Westvoorne geproduceerde scenariostudie. De Partij Westvoorne zal hier binnenkort gedetailleerd commentaar op geven.In de afgelopen raadsvergadering werd door het college om een tweede krediet van \u20ac 15.000 gevraagd om het \u2018interactieve proces\u2019 te begeleiden. Burgemeester en wethouders denken dus \u20ac 30.0000 nodig te hebben voor een viertal rondetafel gesprekken en de uitwerking daarvan. Geheel door een extern communicatiebureau, terwijl er in de gemeentelijke organisatie twee communicatiedeskundigen beschikbaar zijn.De Partij Westvoorne is van mening, dat de kosten voor communicatie van een project in het budget van dat project thuishoren en dat er niet voortdurend om extra kredieten gevraagd kan worden. Bovendien moet in de eerste plaats gebruik gemaakt worden van het eigen personeel, dat indertijd wel degelijk in staat was om eigenhandig de Structuurvisie Ruim Rockanje te begeleiden. De burgers waren zeer te spreken over die structuurvisie, maar de gemeente liet dit document om onduidelijke redenen nooit verder komen dan de bekende plank op het gemeentehuis.De heer Pijnnaken gaf tijdens de commissie WOW van 5 maart een toelichting op het besluit van de Controle- en Adviescommissie Ouderenproof Westvoorne (CAOW) om hun activiteiten te be\u00ebindigen. Hij benadrukte, dat hoewel bij aantreden van de commissie met de gemeente overeengekomen was dat de CAOW gevraagd en ongevraagd advies aan de gemeente zou geven, er nooit om advies gevraagd is en dat \u2018ongevraagd advies\u2019 vaak niet gewaardeerd en zelfs genegeerd werd. Pijnnaken benadrukte dat met name de slechte samenwerking met de ambtelijke organisatie en het gebrek aan interesse vanuit de gemeenteraad er uiteindelijk toe geleid hebben dat de CAOW zich de vraag heeft gesteld of de senioren in deze gemeenten wel serieus genomen worden.De commissie deed in haar wijsheid deze affaire af met de conclusie, dat de CAOW waarschijnlijk te hoge verwachtingen heeft gehad en dat waar er twee vechten er ook twee schuld hebben. Uiteindelijk kwam van Leeuwen van de VVD met het verlossende woord, dat het probleem van de alsmaar opstappende adviescommissies (CAOW en Monumenten Commissie) en klankboordgroepen (de Ruy, Valweg/Hoefweg) geheel te wijten is aan de kwaliteit van de inwoners van Westvoorne. Immers, vaak is het zo, aldus van Leeuwen met ondersteunend gejuich van alle commissieleden, dat de adviescommissies en klankboordgroepen zich \u2018meester maken van een project\u2019 omdat ze daar minstens evenveel van weten als de ambtenaren. Die commissies en groepen moet dus wel duidelijk verteld worden tot waar ze mogen gaan, want ze mogen niet op de stoelen van de ambtenaren gaan zitten. Het moge duidelijk zijn, dat de Partij Westvoorne hier volledig afstand van neemt. Laat deze gemeente zich gelukkig prijzen met de kennis en kunde van haar burgers en er gebruik van maken.De stadsregio Rotterdam heeft de verschillende gemeenten, die samen de stadsregio vormen, uitgenodigd om gezamenlijk een visie over regionale samenwerking op te stellen. Het was de bedoeling om in de commissie ABZM van 2 maart over de inbreng van de gemeente Westvoorne in die regionale dialoog te debatteren.Van Montfoort (VVD) had een en ander goed voorbereid. Hij kwam met een uitgebreid betoog, waarin hij heel veel discussiepunten ten aanzien van het functioneren van zowel de regioraad als de gemeenteraad Westvoorne naar voren bracht. Helaas wensten de andere fracties niet allen niet in te gaan op deze punten, maar hadden ze stuk voor stuk zelf ook niets te melden. Het werd zelfs zo\u2019n pijnlijk gestuntel, dat de griffier, de raadsleden enigszins geprikkeld vroeg of zij eigenlijk ooit aandacht schonken aan de agenda van de regio. De daarop volgende stilte plus het ijle protest van de PvdA tegen deze vraag, spraken boekdelen.Voor de Partij Westvoorne is samenwerking met de regio wel degelijk zeer belangrijk. Omdat dit wederom een lange \u2018Westvoorne, word wakker\u2019 geworden is, zullen wij hierop in een separaat artikel verder ingaan. In het kader van een wakker Westvoorne wijzen wij u wel vast op de mogelijkheid voor iedere burger om het \u2018regio-journaal\u2019, de digitale nieuwsbrief van de stadsregio Rotterdam, te ontvangen. Ga daarvoor naar www.stadsregio.info en klik op \u2018abonnementen\u2019.Beste burgers van de gemeente, waar de OZB in 2009 niet met het beloofde inflatie percentage verhoogd geworden is, maar met een slordige 7,7 %, het gaat nog steeds niet goed in Westvoorne. En niet in de eerste plaats door de recessie, maar door het feit dat dit gemeentebestuur \u201cde moeielijke kunst van het besturen\u201d niet echt onder de knie heeft. Kijk bijvoorbeeld naar de situatie rond het glas in het buitengebied en in het intensiveringsgebied, die \u00e0 la het plan Stuifakker dreigt te ontsporen (ook daarover later meer). Of naar de eerste fase van het project centrumontwikkeling dat, met slechts 12 van de 85 woningen priv\u00e9 verkocht, de start van fase twee verhindert, hetgeen de gemeente jaarlijks bakken met geld gaat kosten. Of naar de bouw van de nieuwe brandweerkazerne, die niet meer te stoppen is, hoewel de oude er nog staat, terwijl er ook daar, \u00e0 la de Swinshoek, een locatieprobleem aan de orde is.Wij blijven vinden dat het zo niet langer kan. Westvoorne, word wakker en schaar u achter de Partij Westvoorne.de partij voor en door WestvoorneVoor informatie: emmavanblom@xs4all.nl en 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=92&terug=1", "body": "VROM 8 juli 2009\n\n Inspraak bij agendapunt 8, Stedenbouwkundige randvoorwaarden de Rots\n\n \n\nOp 30 juni heb u als raad ingestemd met de bevindingen en aanbevelingen van Berenschot naar aanleiding van het rekenkameronderzoek inzake het dossier Swinshoek. \n\n Omdat het nog maar zo kort geleden is, zult u zich de inhoud van het rapport ongetwijfeld nog herinneren. Bijvoorbeeld, dat er op pagina 48 staat dat het de gemeente is, die vanuit haar verantwoordelijkheid voor volkshuisvesting keuzes moet maken ten aanzien van de woningbouwprogrammering en vanuit haar verantwoordelijkheid voor ruimtelijke ordening moet bepalen welk bouwvolume op een bepaalde locatie gerealiseerd mag worden. \n\n Vooruitlopend op de door het college te ontwikkelen voorstellen voor de uitvoering van de aanbevelingen van Berenschot, zou het wel consequent zijn om alvast het woningbouwprogramma en het bouwvolume voor het plan de Rots vast te stellen. U hebt daar toch niet voor niets een raadsbesluit over genomen. \n\n Hoewel het document bijlage 6 maar liefst 33 pagina\u2019s telt, beslaan de vast te stellen stedenbouwkundige randvoorwaarden slecht 3 pagina\u2019s. Het is niet alleen kort, maar het is ook absoluut niet bruikbaar. Het staat vol met zeer vage omschrijvingen, zoals \u2018bij voorkeur worden er starters en ouderen woningen gerealiseerd\u2019 en \u2018gestapelde woningen/ appartementen zijn mogelijk\u2019. Hoewel er gesteld wordt dat de maximale hoogte twee woonlagen en een kap is, wordt daar wel aan toegevoegd dat in de kapverdieping woningen gerealiseerd kunnen worden, waardoor het dus gewoon om drie woonlagen gaat. Er wordt geen enkele uitspraak gedaan over het aantal te bouwen woningen, over hoeveel starters en/of ouderen woningen er gebouwd moeten worden noch over het totale bouwvolume. Dat zijn nu juist de zaken die u volgens Berenschot op z\u2019n minst zou moeten vaststellen en daar was u het volledig mee eens. \n\n Met deze randvoorwaarden stelt u geen duidelijke kaders, en, zoals Berenschot opmerkte, dat betekent dat u dus later ook uw controlerende taak niet naar behoren zult kunnen uitvoeren.\n\n Wanneer u de projectontwikkelaar gewoon binnen de regels van het bestemmingsplan zou laten bouwen en de beoordeling van het plan zou overlaten aan de welstandscommissie, zou u simpelweg geen randvoorwaarden hoeven te stellen. De welstandsnota hebt u toch niet voor niets vastgesteld? Waarom doet u dat in dit gevalletje van 2000 m2 eigenlijk niet? Er zijn heel wat inwoners van Westvoorne die ook 2000 m2 grond bezitten. Hoe wilt u deze bewoners uitleggen dat zij geen toestemming krijgen voor een woningbouwproject met een x aantal woningen, maar dat zij zich gewoon aan de regels van het bestemmingsplan moeten houden?\n\n Deze dorpse locatie is geen stedelijk gebied en leent zich helemaal niet voor \u2019grootstedelijke bouw\u2019, zoals de heer Klok tijdens een interview met TV Rijnmond onterecht opmerkte. Hoe kan hij zoiets zeggen terwijl er zelfs in dit raadsvoorstel gesproken wordt over het kleinschalige, dorpse karakter van de locatie de Rots.\n\n Ik hoop dat u, als raadsleden, dat kleinschalige, dorpse karakter zult vrijwaren van de door hem genoemde grootstedelijke bouw.\n\n \n\nDank voor uw aandacht,\n\n \n\nEmma van Blom\n\n Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=23&terug=1", "body": "Ach, we raken allemaal wel eens iets kwijt, zeker als we het vaak heen en weer schuiven. Maar een half miljoen (\u20ac500.000) aan manuren op een gemeentehuis, tja dan is er toch iets aan de hand. Even uit de losse pols gerekend, \u20ac50 per uur = 10.000 uur, 40 uur in een week, 250 weken, nou vooruit: 50 werkweken in een jaar, dan zijn er dus 5 ambtenaren helemaal zoek. Het hele jaar door. En die hangen echt niet bij de koffieautomaat en ze zitten ook niet bovenmatig veel op de WC. Ze zijn gewoon aan het werk, alleen is niet helemaal duidelijk waar de kosten worden gemaakt.\n\nNatuurlijk, een half miljoen lijkt een enorm bedrag, maar dat is ook relatief. Vergeleken bij de kostenoverschrijdingen op grote projecten in Westvoorne, is het niks. En als we kijken naar de smak geld die in onduidelijke reservepotjes zit (\u20ac40 miljoen), dan is een half miljoen helemaal peanuts. Allemaal zaken waar sommige coalitiepartijen ook wel wat over mompelen, maar om nou echt aan de bel te trekken, dat is wel een heel grote stap. Dat lijkt al een beetje op werken. En voor je het weet, moet je ook nog gaan samenwerken. Nee, da\u2019s niks voor de coalitie. Motie PW hierover? Laten we toch maar tegenstemmen. Voor de zekerheid.\n\nAch, alles went. Maar het was deze keer wel dubbel sneu voor de jeugd van Rockanje, dat coalitiepartijen niet thuis geven als we een motie indienen om de half kapotte en incomplete skatebaan alvast te vervangen, in afwachting van een nieuwe lokatie, over AN-DER-HALF jaar. Natuurlijk, de VVD prijst de jeugdraad en tijdens een eerder gesprek met de jeugdraad werd van alles beloofd en voorgespiegeld, maar als het er op aankomt. Dan sneuvelt aandacht voor de jeugd op het altaar van de tegenstellingen binnen de raad.\n\nMoeten we echt nog 2 jaar verder met deze coalitie, of is het gewoon een boze droom? Zou u me even willen knijpen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=21&terug=1", "body": "Helaas bleek dat dinsdagavond 22 juni maar weer in de raadsvergadering van onze mooie gemeente. Partij Westvoorne had als alternatief voor de bezuinigingen een plan neergelegd om Westvoorne door deze barre tijden heen te loodsen. Met dit plan konden de verkiezingsbeloftes van alle partijen worden waargemaakt. Starterswoningen aanbieden tegen redelijke prijzen, zonder extra gemeentelijke subsidies, investeren in onze gemeentelijke voorzieningen om Westvoorne toeristisch nog beter en sterker op de kaart te zetten. Ook investeren in onze lokale verenigingen en zorgdragen voor een consistent en Westvoorne waardig WMO beleid.\n\nGisterenavond werd ook de nota Westvoorne natuurlijk actief aangenomen. Wederom met de overtuigende stemverhouding 8 voor 7 tegen. Deze nota welke met name ondernemers houvast moet bieden is gebaseerd op drijfzand. Voor alle goede voornemens genoemd in de nota is geen cent beschikbaar. De VVD begreep dat nog niet helemaal. Zij was vol lof over de nota en drong aan op het doen van investeringen vanuit de gemeente. Echter, als je de begroting sluit met ingrijpende bezuinigingen en geen alternatieven hebt, dan is het geld er dus gewoon niet en doe je dus weer loze beloftes. Nu zijn we dat van de VVD inmiddels wel gewend.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=26&terug=1", "body": "Het was zondag en de meeste winkels waren gesloten. Ook had er niets in de lokale pravda gestaan, maar tot mijn verbazing zag ik plots uit alle windrichtingen mensen aan komen lopen. Er vormde zich een stoet, die zich van dorp tot dorp voortbewoog. Langs vrachtvolle en duurzaam onveilige wegen. Tussen rietgeschoten vlieten en kaalgeslagen plantsoenen door. Langs dure, maar leegstaande huizen en een somber, afgedankt woonbedrijf en over ongezellige pleinen. Bij een te zwaar gesubsidieerd monument sloeg men af in de richting van een nog stil natuurstrand. Daar ontstond een bijna servische toestand, waarbij een aantal groepjes wanordelijk en luidruchtig door elkaar begon te tuten. Een rossige jongeling met een waterlelie aan een ketting probeerde tevergeefs op een witte zandberg te klimmen om de menigte toe te spreken. Een mulder uitziende, grote, brinkige kraaij schoot hem te hulp met een vriese vergaderstructuur onder zijn arm. Maar onverwachts ontstond er tumult toen een woest kijkende dukker en een opgefokte kraj behoorlijk brink uithaalden naar een opgestoken blom. De blom ontweek hun venijnige bing, maar een sjagerijnige hartog en twee magere heijnen probeerden haar vervolgens een dijk van een bert en een jaap te geven. Ze kregen daarbij hulp van een vriend, die met een twijfelachtige beukel in zijn hand uit een konijnen nolletje onder aan de ruijven kwam aanstormen. De man predikte verdoemenis voor blommen, telde onderwijl zenuwachtig zijn knopen en zag er al met al bedenkelijk vijandig uit. Een norse recreant, die zich tot dat moment sjoukes had gehouden, voegde zich onvoorwaardelijk bij hem en slaakte onverstaanbare kreten naar de blom. Zij zocht steun bij vier arbeiders, die aan de voet van een vers strandpaviljoen sociaal al lang stonden te overwegen of \u00e9\u00e9n bus zou voldoen om tachtig strandhuizen om zink te helpen. Zij behield haar woordigheid en het was duidelijk dat zij haar belangen niet wenste te verstrengelen met zotten. Even verderop het strand zaten vier duistere schepenen op roestige, uitpuilende reservepotten doorberekenend naar het tafereel te turen. Er kwamen overwegend lithwoorden vanuit hun groene mont foortklokken. Ze spraken slechts met en in zichzelf, maar schenen gedwee naar de lange baljuw te luisteren die aan hun zijde stond. Je kon de betwiste integere teit er op gelijk zetten dat ze ko, alie, ties en alle anderen dit soort blommen zouden ontraden. Op dat moment zag ik, nog verder weg, aan de vloedlijn, omgeven door veenroggen met vlekken een jonge vrouw verrijzen, die onvoorgesteld kordaat de baljuw van zijn post manoeuvreerde.\n\nIk vroeg me af of zij de blom te hulp ging schieten, maar de tijd was nog jong en de afstand was nog ver. De blom besloot de eventuele symbiose niet af te wachten en verplaatste zich naar het kleurrijke gelderland, wat noorder dan het meer, het verre meer aan de overzijde, schuin tegenover het kraaijeveld waar een man en de stramme grave langzaam van achter een huis te voorschijn kwamen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=25&terug=1", "body": "En potjandrie nog aan toe; fractievoorzitter Vriend bevestigde binnen het kwartier de woorden van de wethouder door, na het eerdere knopen tellen, eerst aan te geven dat het CDA tegen de verordening zou stemmen, om daarna alsnog in te stemmen met de zondagopenstelling, nadat de VVD via een amendement het aantal koopzondagen tot 26 had beperkt. Deeltijdprincipes? Gewoon draaikonterij? Hoe dan ook, de coalitiegelederen waren weer gesloten. Uitslag van de stemming: acht tegen zeven. Tja\u2026\n\nAlleen al het feit dat in de afgelopen jaren, met de ruimere mogelijkheden, slechts een handvol winkels af en toe op zondag geopend was, en een enkele winkel vaker dan 12 keer per jaar, geeft aan dat het wel meevalt met die dringende behoefte aan de verruimde openstelling. En daarmee is het beroep op basis van die speciale status van de gemeente wat de PW betreft op zijn zachtst gezegd discutabel.\n\nEn de winkeliers? De Partij Westvoorne heeft het ze even gevraagd. Dat was een middag werk voor de fractie, maar het leverde een schat aan informatie op over idee\u00ebn en problemen die bij de winkeliers leven. Op de enqu\u00eate, die zeker niet pretendeert allesomvattend te zijn, of een panklaar stemadvies te bieden, werd door 57 ondervraagde winkeliers overwegend negatief gereageerd op de zondagopenstelling: \u2018Meer kosten, zelfde omzet. Nauwelijks animo bij het publiek. Geen echte aanleiding of goede omlijsting van een eventuele koopzondag.\u2019", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=28&terug=1", "body": "Het was volgens mij bedoeld als een snelle afronding van de overgebleven agendapunten van de op 21 februari geschorste vergadering, maar het kostte ook nu weer zo goed als de ganse avond om alles en iedereen \u2018af te werken\u2019. Je vraagt je af of de raadsagenda\u2019s niet in lengte gehalveerd kunnen worden. Telkens een vergaderingetje er bij pakken, is nog al wat voor deze toch al onderbetaalde raadsleden. Zo\u2019n vergaderstructuur kun je toch gemakkelijk even bijstellen? Of heeft het met iets anders te maken? Zoals bijvoorbeeld de kwaliteit van de voorliggende stukken? Want het valt wel op dat er op heel veel punten om opheldering gevraagd wordt. Wat ook niet helpt is dat de antwoorden van het college op die vragen heel vaak ontwijkend, vaag en niet ter zaken doende zijn. De meeste raadsleden zijn verder niet echt kort van stof en herhalen graag elkaars vragen, terwijl de voorzitter ook nog eens een duit in het zakje doet door alles zalvend samen te vatten. Zo kun je aan het eind van zo\u2019n vergadering telkens weer verhalen \u2018hoe warm het was en hoe ver\u2019.\n\n Wat het meest opviel gisteravond is toch weer de houding van die ene wethouder, die de feodale regent uithangt en het duistere eind van zijn systeem afveegt met de aan hem gestelde vragen. Ik weet, het klinkt hard, maar hier sta ik, ik kan niet anders. En ging het nou nog maar over goeie, gedegen plannen opgesteld vanuit een brede visie. Maar helaas komt het allemaal over als parmantig ad hoc beleid, waarbij het woordje \u2018waarom\u2019 met de regelmaat van een klok naar boven borrelt. Als je terugdenkt aan de projecten Stuifakkers en Strandhuizen krijg je toch geen warm gevoel. Zijn glasbeleid is vanaf 2005 een waar fiasco te noemen. Zijn drang om het woonbedrijf te verkopen en De Rots volt te bouwen kunnen niet anders dan dwangmatig genoemd worden en zijn economische beleid reikt niet verder dan een duur getimmerd loket. Het kost allemaal miljoenen te veel, maar het schijnt hem niet te deren. Hij raast gewoon en door en het vreemde is dat de coalitie hem vrij spel geeft. Ik hoop dat ik niet de enige ben die vreest dat Westvoorne zo snel en zeker naar de verdommenis zal gaan.\n\n Sneu dat een wat stillere wethouder bij de rondvraag opbiechtte dat de aanpassing van de bibliotheek in Oostvoorne de laatste twee jaar niet gedaan kon worden, omdat hij veertigduizend euro te weinig in kas had.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=24&terug=1", "body": "Geen kwaad woord (meer) over wethouder Ies Klok. Het Bureau Integriteit Nederlandse Gemeenten heeft hem in het rumoer rond de strandhuizen tussen de Eerste en Tweede Slag volledig vrijgepleit van belangenverstrengeling en van de schijn daarvan. Wat mij betreft is zijn integriteit ook nooit in het geding geweest. In de discussie over de strandhuizen is het veel interessanter een antwoord te krijgen op de vraag of hij inzake de strandhuizen bestuurlijk correct handelt.\n\nWat dat betreft heeft het BING-rapport een onverwachte \u2018bijvangst\u2019 opgeleverd. De wethouder is vrijgepleit omdat niemand in het raadhuis (de ambtenaren niet, de wethouders niet, de burgemeester niet) van het bestaan van een op het strand rustend servituut af wist. Hoewel \u2018heel Rockanje\u2019 weet dat strand- en duingebied \u2018bezaaid\u2019 is met servituten heeft niemand in het gemeentehuis er ook maar een ogenblik rekening mee gehouden dat er op het strand tussen de Eerste en Tweede Slag een servituut zou kunnen rusten. Voor het BING was de Klok vrijpleitende conclusie dus vrij gemakkelijk te trekken: als je van de prins geen kwaad weet, kun je ook geen belangen verstrengelen. Zo simpel is dat.\n\nMaar\u2026, zo schrijft het BING (en daar hoor ik college en coalitie helemaal niet over) : als in Rockanje alom bekend is dat er op het strand en het duingebied servituten gevestigd zijn en als die in het verleden al vaker onderwerp van casu\u00efstiek zijn geweest, dan had het als onderdeel van een zorgvuldige voorbereiding van de besluitvorming wel voor de hand gelegen dat het gemeentebestuur van het bestaan wel op de hoogte was geweest.\n\nEn daarmee, toen het aan het bestuurlijke traject om strandhuizen mogelijk te maken begon, rekening had gehouden, voeg ik er het BING-rapport interpreterend aan toe. Want duidelijker dan het BING nu rapporteert kun je niet vaststellen dat burgemeester en wethouders dus hun werk niet goed hebben gedaan. Weten wat op er een bepaald stuk van het gemeentelijk grondgebied wel of niet is toegestaan is de basis van een zorgvuldige besluitvorming. Met andere woorden: de kritiek op de wijze waarop Klok namens college en coalitie opereert komt het Bureau Integriteit Nederlandse Gemeenten (en ik vermeld die naam niet voor niets nog een keer volledig) niet vreemd voor.\n\nGeprojecteerd op de besluitvorming over de strandhuizen is deze \u2018bijvangst\u2019 belangrijker dan de heisa die de coalitie over het optreden van de Partij Westvoorne heeft gemaakt. In plaats van beledigd te zijn over de manier waarop de PW de vragen rond de servituten aan de orde heeft gesteld, zou de coalitie eerder erkentelijk dienen te zijn voor het feit dat er nu dankzij de PW informatie op tafel ligt die het college compleet over het hoofd had gezien. Maar dat toegeven valt de coalitie blijkbaar moeilijker dan het in overdreven grove bewoordingen uiten van een misplaatst oordeel over een actiever dan de rest mederaadslid dat per \u2018motie van bedenkelijkheid\u2019 gesommeerd werd haar biezen te pakken.\n\nOver de \u2018bijvangst\u2019 aan kennis over de servituten (het zijn er in totaal veertien) echter geen woord. Dat is vreemd omdat de het servituut beschreven doelstellingen alle tot nu doorlopen gemeentelijke inspanningen weleens tot van nul en generlei waarde kunnen doen devalueren.\n\nWelbeschouwd is de kwalificatie \u00b4bedenkelijk\u00b4 meer van toepassing op de nalatigheid van wethouder Klok zich er niet van te vergewissen of er inderdaad geen servituut op het badstrand rust, zoals hij in zijn onterechte onschuld veronderstelde.\n\nMet zoveel woorden constateert het BING-rapport dat het college wel van het bestaan en de inhoud van het servituut had kunnen en moeten weten, als het zich daar maar voor had ingespannen. Zo\u2019n servituut is namelijk van cruciale betekenis of er \u00fcberhaupt strandhuizen tussen de Eerste en Tweede Slag mogen worden gebouwd. Daar staat of valt het realiteitsgehalte van het hele strandhuisproject mee. Dus zolang er over de in het servituut vastgelegde bepalingen geen onweersproken duidelijkheid bestaat, staan de strandhuizen tussen de Eerste en Tweede Slag op drijfzand.\n\nHet is zeer wel mogelijk dat het bestemmingsplan Zeegebied, waarin ruimte voor strandhuizen is gereserveerd, in strijd is met de doelstelling van het servituut. Dat het servituut bij de voorbereiding van het bestemmingsplan Zeegebied helemaal niet in het geding is geweest, kan bij de Raad van State zelfs leiden tot vernietiging van het bestemmingsplan. Dat had domweg reden tot onderzoek moeten zijn. De bittere conclusie ligt in het verschiet dat wethouder Klok er nooit aan had moeten beginnen.\n\nDe wijze waarop college en coalitie de \u2018bijvangst\u2019 doodzwijgen roept een unheimisch gevoel op. Het gaat er bij mij - en vele dorpsgenoten, zo ervaar ik - niet in dat niemand in het raadhuis van het bestaan van op het strand rustende servituten afwist. Dat de strekking niet precies voor de geest stond kan ik begrijpen. Maar dat het voor iedereen in het raadhuis \u2018een blinde vlek\u2019 was is ongeloofwaardig. Het komt mij veel meer voor als een houding van \u2018wat niet weet wat niet deert\u2019: zolang er niets over een servituut wordt gezegd bestaat het niet en gaan we onze gang. Typerend is dat er in de kring van college en coalitie trouwens nog steeds net wordt gedaan of de \u2018bijvangst\u2019 in het BING-rapport niet relevant is.\n\nIk heb er geen aannemelijke verklaring voor dat, terwijl \u2018heel Rockanje\u2019 er weet van heeft, de burgemeester en de verantwoordelijke wethouder tijdens de voorlichtingsavond in de Welkomkerk op 9 juni jl blijkbaar compleet met vragen over het servituut werden verrast. Niet Emma van Blom (PW) heeft de gedachte aan belangenverstrengeling gelanceerd, maar de burgemeester en de wethouder zelf hebben in de publieke opinie vragen zonder antwoord te kunnen geven opgeroepen. Daarbij komt dat door het fanatieke \u2018acht tegen zeven\u2019 beleid van de coalitie vraagtekens extra worden uitvergroot.\n\nWe weten immers precies waarover we het hebben: 75 strandhuizen tussen de Eerste en Tweede Slag. We kennen lengte maal breedte maal hoogte: we kunnen ons precies een beeld vormen hoe het er op het strand gaat uitzien en of dat past binnen de bepalingen van het servituut. En als je je daarvan geen voorstelling kunt maken: wandel even naar het nabijgelegen Van Itersonkamp en tel op de camping 75 stacaravans en zomerhuizen af en laat op je inwerken wat een omvangrijk complex dat wordt, ook als je die 75 huizen over de helft van de afstand tussen de Eerste en Tweede Slag naast elkaar zet.\n\nDan ga je dus eerst met elkaar aan tafel zitten om te verkennen of dat binnen de bepalingen van het servituut verantwoord is en in de geest blijft met wat de oorspronkelijke eigenaar door het opleggen van servituten beoogde. En niet pas nadat tienduizenden euro\u2019s aan voor bereiding zijn gespendeerd en je tien ondernemers hebt laten leven met de illusie dat zij op het strand van Rockanje hun slag konden slaan.\n\nAls bewaker van de servituten dient Natuurmonumenten vooraf aan te geven wat wel of niet binnen een servituut past. Alle servituten omschrijven verschillende bepalingen en beperkingen, maar ze bevatten wel allemaal dezelfde doelstelling: ge\u00ebist wordt dat het strand en het duingebied zoveel mogelijk gehandhaafd moeten blijven in de staat waarin ze op het moment dat ze aan de gemeente Westvoorne of Natuurmonumenten zelf werden overgedragen: ongerept, vrij voor badgasten toegankelijk, geen opdringerige bebouwing, geen commerci\u00eble uitbating: hooguit wat strandhokjes van twee bij twee meter: drie houten wandjes, zeildakje er op en een oprolbaar doek er voor om je onbespied te kunnen verkleden\u2026..\n\nLaten we een klein rekensommetje maken. Westvoorne telt op dit moment op de campings al 3400 nachtverblijven met de daaruit voortvloeiende bestedingen in Rockanje en Oostvoorne. Daar komen er 75 bij. De daaruit voor middenstand en horeca voortvloeiende extra omzet bedraagt zeggen en schrijven 2.2 procent van het huidige niveau. Met de geringe winstpercentages in deze branches leidt dat tot een toenemende winst van tienden van procenten, te verdelen over drie supermarkten, een stuk of tien filiaalwinkels, acht strandpaviljoens en stuk of twintig horecabedrijven. De economische voordelen worden tot in het ridicule overschat. Tel uit die winst.\n\nSlot: een coalitie die zich van haar verantwoordelijkheid bewust is dient zich nu de vraag te stellen of het nog aannemelijk is het streven naar strandhuizen voort te zetten. Moet je ten halve keren of een compleet bestuurlijk drama over je afroepen. Zo niet, dan moet de oppositie maar een interpellatie overwegen, ook al wordt een tot be\u00ebindiging strekkende motie met acht tegen zeven verworpen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=32&terug=1", "body": "Met de Wet dualisering gemeentebestuur kregen de gemeenteraad en het college van B&W ieder een eigen takenpakket: de gemeenteraad moet de kaders vaststellen waarbinnen het college beleid mag uitvoeren. Die uitvoering moet vervolgens weer gecontroleerd worden door de raad. Die taakverdeling is vergelijkbaar met die van de Tweede Kamer en het kabinet. Wanneer u kijkt naar debatten in de Tweede Kamer, dan zal het u ongetwijfeld opvallen dat de verschillende ministers zo af en toe flink onder vuur genomen worden. Door alle partijen wel te verstaan en niet alleen door de oppositiepartijen. Dat is ook precies de bedoeling van ons democratische bestel. Het werk van onze bestuurders moet gecontroleerd worden. Natuurlijk zullen coalitiepartijen proberen hun wethouders te ontzien, maar in de Tweede Kamer zijn ze wel zo verstandig brokken makende ministers weg te sturen. Ze zijn immers altijd vervangbaar.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=29&terug=1", "body": "Er ligt nu een plan voor dat uitgaat van de vervanging van de bestaande 17 turbines op Slufterdijk. Dat worden 14 nieuwe en dan komen er nog eens 4 nieuwe monsters bij. In totaal 18 turbines van 80 meter hoog, wieken met en diameter van 90 meter en dus een totale hoogte van 125 metrische meters. In plaats van de huidige 25,5 MW gaan die 18 turbines met elkaar 42 MW leveren. Goed voor ongeveer 850.000 huishoudens (1 MW is goed voor ca. 20 huishoudens). De turbines ten Zuiden van de Slufter, dat zijn er 7, hebben een overdraai over het grondgebied van Westvoorne. De negatieve effecten van de nieuwe turbines, zoals geluidsoverlast of schade voor de vogelstand, moeten nota bene nog onderzocht worden. De uitkomst van dat onderzoek wordt echter niet afgewacht, want de afspraken over de realisatie van de turbine moeten vastgelegd worden in een convenant dat in mei 2012 ondertekend moet worden. De gemeenteraad moet daarom met de arm op de rug in april het voorstel van B&W goedkeuren.\n\nOver het algemeen en dus ook binnen onze partij, zijn de meningen over deze nieuwe turbines langs de Slufter verdeeld. Wij vinden daarom dat er een brede maatschappelijke discussie over gevoerd zou moeten worden en daartoe en daarvoor zal alle relevante informatie over nut, noodzaak en de mogelijke negatieve effecten op het milieu voorhanden moeten zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=31&terug=1", "body": "Afgelopen dinsdag sprak de gemeenteraad van Westvoorne over verlaging van de kernvoorraad sociale huurwoningen, zeg maar de minimale hoeveelheid huurwoningen die wij binnen onze gemeente nodig hebben voor mensen zonder dikke portemonnee. Om de een of andere reden vond het college van Westvoorne het juist nu tijd om die voorraad met zo\u2019n 10% terug te brengen naar 1050, op basis van een rapport van bureau Atriv\u00e9 (daar zijn ze weer) met nauwelijks representatieve of betrouwbare informatie. Sommige coalitiepartijen gaven in het debat nog aan dat zij grote vraagtekens hadden bij deze cijfers, maar kondigde evenzogoed aan uiteindelijk wel in te zullen stemmen met verlaging van de kernvoorraad. Waarom zou je het de wethouder ook lastig maken? In de tussentijd trekken jonge mensen weg omdat er niet voldoende betaalbare (huur) woningen zijn in de gemeente en staan de zes (!) vrijgekomen huurwoningen die de gemeente graag wil verkopen al tijden leeg, omdat ze veel te duur en daarmee onaantrekkelijk zijn. Je zou denken dat een college met een VVD wethouder wel iets meer kijk had op vraag en aanbod.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=27&terug=1", "body": "Omdat wij, de Partij Westvoorne, de afgelopen periode veel mailtjes en telefoons ontvingen van burgers die zich ongerust en boos maakten over de werkzaamheden van Natuurmonumenten of zo u wilt de kaalslag in de duinen, hebben wij contact opgenomen met Natuurmonumenten. Na wat heen en weer gemail tussen Ted Sluijter, onze boswachter, en mijzelf ontstond het plan om voorafgaand aan ons maandelijkse Politieke Caf\u00e9 een excursie door het duingebied te organiseren.\n\n En zo gebeurde het dat wij, een groep natuur-liefhebbende mensen, op die stralende zaterdag van 25 februari met eigen ogen de kap- en ploegwerkzaamheden bij het Waterbos aanschouwde en dat Ted Sluijter ons uitlegde waarom dit allemaal moest: \u2018Door de invloed van de mens, in ons geval met name de aanleg van grote industriegebieden maar ook de introductie van de konijnenziekte Myxomatose, is het unieke karakter van ons duingebied grotendeels verloren gegaan. Dat unieke karakter, met die grote vari\u00ebteit aan plantensoorten hadden wij te danken aan arme, schrale duingrond. Maar, door alle uitstoot van stikstof is de grond verrijkt en doordat er geen konijnen meer zijn die de boel leegeten en vol met gaten graven, groeit het gebied nu in rap tempo vol. Het gevolg daarvan is dat de oorspronkelijke vegetatie verdwijnt en dat als er niet ingegrepen wordt, alles uiteindelijk dicht zal groeien met bos. Dat is mooi en groen, maar de vraag is: vinden wij dat goed genoeg of willen wij de oorspronkelijke rijkdom aan soorten behouden?\n\n Dan kom je dus aan het punt dat natuurbehoud een kwestie van keuzen maken is. Zeggen wij: \u2018laat maar gaan een bos is ook mooi\u2019 of proberen we onze unieke soortenrijkdom te behouden. Als we dat laatste willen (en dat wil Natuurmonumenten), dan zal of de industrie moeten verdwijnen of die voedselrijke grond weggehaald moeten worden. Dat laatste is wat er nu gebeurt. De dichte begroeiing wordt weggehaald en de stikstofrijke grond wordt afgegraven, zodat 40 % van het gebied weer open wordt.\n\n Al tijdens de excursie maar ook later tijdens de discussie in het politieke caf\u00e9 bleken de meningen verdeeld te zijn. De meeste mensen konden zich vinden in het standpunt van Natuurmonumenten maar een aantal toch absoluut niet. \u2018Laat dat bos toch z\u2019n gang gaan, het is prachtig, blijf er met je handen vanaf\u2019. Het werd duidelijk dat het, behalve over de kaalslag zelf, die er natuurlijk voor iedereen vreselijk uitziet, ook al snel over de liefde voor een bosgebied versus de liefde voor een open landschap ging. Tja en als het om de liefde gaat moet je je als lokale politica natuurlijk op de vlakte houden en dat bracht mij bij\u2026\n\n\u2026 de muis die brulde. Het is de titel van een boek dat later verfilmd werd. Een prachtige klassieker uit 1956 met in de hoofdrol Peter Sellers. Het gaat over een piepklein Hertogdommetje dat de oorlog verklaart aan Amerika en, hoewel ze die oorlog eigenlijk gepland hadden te verliezen omdat ze dan met hulp van het Marshallplan er weer financieel bovenop zouden komen, winnen ze de oorlog. Hoe dat komt? Ze hadden iets dat Amerika heel graag wilde hebben. \n\n Wat heeft dat met het Voornse Duin te maken? Het volgende:\n\n Ons duingebied vormt een natuurlijke buffer tussen de industrie en ons woongebied (binnenduinrand, dorpen en polders). Gelukkig heeft ons duingebied een bijzondere beschermde status gekregen. Het is een Nature 2000 gebied en dat houdt in dat het er strenge Europese natuurbeschermingswetten gelden. Wij danken de Nature 2000 status aan de meer dan zeshonderd verschillende plantsoorten die Voornes Duin rijk is en aan alle vogels die hier broeden en foerageren. Stelt u zich eens voor wat er zou kunnen gebeuren als wij die status kwijt zouden raken. Zou de waarde van ons natuurgebied dan zwaarder wegen dan de waarde van een of ander briljant ontwikkelingsproject of van die van het Rotterdamse havengebied, de economische motor van Nederland?\n\n Wij, als piepkleine gemeente, kunnen een brullende muis zijn omdat we iets in ons bezit hebben dat kostbaar is en dat wij kunnen inzetten om ons leefgebied te beschermen. Een soort Noorse Woelmuis die ons beschermd tegen de expansiedrift van de homo industrialis. Wij hebben onze eigen, unieke Noorse Woelmuis-wapen in de vorm van een peloton van 630 wilde plantjes, waartussen zich een aantal hele bijzondere verschuilen. Die zijn zo zeldzaam binnen Europa omdat ze een schraal maar wel kalkrijk duingebied nodig hebben om te kunnen leven. Dat gebied kunnen wij bieden en dat vinden ze in Brussel een schone zaak. In Brussel bekommert men zich veel minder om een bos, hoe mooi ook, omdat dat overal kan groeien. We moeten daarom wel maatregelen blijven nemen om het volledig dichtgroeien te voorkomen zodat al die plantjes bij ons kunnen blijven groeien.\n\n Dus, of we nu van bos houden of van open vlakten het is voor ons van levensbelang ons geheime wapen, die kleine wilde plantjes op de open, schrale, kalkrijke duingronden met hand en tand te beschermen. Zolang we die open gebieden in stand houden, kunnen we rekenen op steun en bescherming van Europa, die dan ook zal gelden voor de dichtgegroeide bosgebieden van ons duin.\n\n Misschien had dat al eerder gemoeten, zodat er nu niet zulke drastische maatregelen getroffen moeten worden. Laten we daarom hopen dat het de laatste keer is dat er zo\u2019n dramatische kaalslag plaatsvindt en dat we vanaf nu de natuur alleen nog voorzichtig bij zullen sturen, met steun van de Schotse hooglanders en hopelijk op termijn weer van de konijnen.\n\nDe Noorse woelmuis, wie kent het diertje niet, een van onze best brullende muizensoorten en de schrik van menig projectontwikkelaar. Gewapend met een Noorse Woelmuis is er heel wat in Brussel te regelen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=22&terug=1", "body": "In spannende films over opwindende rechtszaken zie je dat vaak: de emoties lopen zo hoog op dat de rechter de kemphanen op zijn kamer bijeen roept om in beslotenheid een verlossend woord te spreken om uit een voortwoekerende impasse te komen.\n\nWat zich dinsdagavond tijdens de raadsvergadering afspeelde leek daar op. Woordvoerders van de coalitie spraken schande, eisten zelfs excuses, over het feit dat de Partij Westvoorne in de discussie over de strandhuizen de vraag had gesteld of wethouder Klok belangenverstrengeling (een politieke doodzonde) moest worden verweten. En PW- fractieleider Emma van Blom gaf op een even felle wijze geen krimp en ging verrassend tot de tegenaanval over. Op dat moment nam de burgemeester het enige ter zake dienende besluit: hij ontbood de fractieleiders op zijn kamer voor intern beraad.\n\nDe uitkomst was ontnuchterend eenvoudig: een deskundig extern bureau gaat tot achter de komma\u2019s nauwkeurig onderzoeken wat de feitelijke betekenis is van het servituut dat op het badstrand rust, welke betrokkenheid of belang de familie Van Hoey Smith daar al of niet nog bij heeft en of dat al of niet invloed kan hebben op de wijze waarop wethouder Klok, partner van een kleindochter van de servituutverlener, ten aanzien van de strandhuisjes opereert. En daarmee was de verhitte discussie in de raad voor dit moment geblust. Terecht, want zover had het nooit mogen komen. Met name door de publiciteit in het AD, waarin de mogelijkheid van belangenverstrengeling werd geponeerd, waren college en de coalitie \u2018over de rooien\u2019 gegaan. Openlijke twijfel aan de integriteit van een wethouder is in bestuurskringen \u2018not done\u2019.\n\nHet wachten is dus nu op de uitslag van het onderzoek. Intussen opereert de wethouder gewoon verder. Volgende week maakt de vier mans selectiecommissie haar keuze bekend. Er komt zelfs nog een informatieavond voor de burgerij, alsof nog niet vaststaat dat het plan 1 met maximaal 77 strandhuizen, of plan 2 met maximaal 77 strandhuizen, of plan 3 met maximaal 77 strandhuizen wordt. Het wordt een plan met maximaal 77 strandhuizen.\n\nKern van het debat van dinsdagavond in de raad is natuurlijk wel of de toorn over de Partij Westvoorne terecht was. Ik ben geneigd te menen dat uiteindelijk Emma van Blom de coalitie een grote dienst bewezen heeft door nu klip en klaar boven tafel te krijgen wat betekenis en draagwijdte van het servituut zijn. Want in feite zijn burgemeester De Jong en wethouder Klok zelf de aanstichters van het rumoer geweest. Tijdens de informatieavond in de Welkomkerk werd uit het publiek de vraag gesteld of het juist was dat op dit deel van het badstrand een servituut rust. En een ander vroeg of het juist was dat de familie Van Hoey Smith servituuthouder is. Ja, er bestaat een servituut, gaf de wethouder toe, maar dat speelt bij de strandhuisjes geen rol. Meer had hij er niet over te melden. Zo met het air van: te onbelangrijk om daar verder een woord over vuil te maken.\n\nNu weet iedereen dat de partner van de wethouder \u2018een Van Hoey Smith\u2019 is, zoals ze dat in Rockanje zeggen. Iedereen weet waar servituten over gaan. Iedereen weet dat in servituten vastgelegde voorwaarden zo ongeveer eeuwigheidswaarde hebben. Iedereen weet dat ze zaken regelen als recht van overpad, nabetaling op grondprijzen bij wijziging van bestemming, jaarlijkse uitkeringen bij commercieel gebruik van de grond. Is het dan gek dat er onder burgers vragen opborrelen over de consequenties van een op het strand rustend servituut, vragen al gauw geruchten worden en geruchten roddels en halve waarheden. En als er dan na een woelige informatieavond ook nog een wethouder bij betrokken is die zich niets meer gelegen laat liggen aan de publieke opinie over strandhuisjes\u2026.\n\nTerecht dus dat de Partij Westvoorne daar klaarheid over wilde hebben. Werd daarmee de integriteit van wethouder Klok ter discussie gesteld? Zo daar iemand al het zijne over dacht waren toch burgemeester en wethouder zelf tijdens de informatieavond daarvoor verantwoordelijk. Als Klok beide vragen uit de zaal had beantwoord met: dat servituut ligt er inderdaad, de gemeente heeft rechten van de familie Van Hoey Smith al in 1956 afgekocht en er staan voor de strandhuisjes geen belemmeringen in, was er helemaal niets aan de hand geweest. Maar burgemeester en wethouder vonden het blijkbaar te onbelangrijk een feitelijk antwoord te geven of zij wisten op dat moment niet beter. En dat is dan nog erger.\n\nDe repliek van Emma van Blom op de aantijgingen van de coalitie was ontluisterend voor het verwijt dat een raadslid bij precaire vragen niet naar de krant, maar naar de burgemeester moet gaan. De Partij Westvoorne had de vrijdag na die donderdag direct de burgemeester gebeld en met spoed om een gesprek gevraagd. Maar om hem moverende redenen had de burgemeester pas de dinsdag er op kunnen reageren en intussen was een journalist van de krant actief geworden\u2026.. Van Blom achtte het de plicht van een raadslid bij het publiek levende vragen over het handelen van een wethouder aan de orde te stellen en dat had zij gedaan. Dat heeft niets met een politieke aanval op de integriteit van een wethouder te maken of met een wanhoopspoging de komst van de strandhuisjes te verhinderen. .\n\nTja, de burgemeester gaf toe dat het zo was gelopen en riep de fractievoorzitters bij elkaar om hen voor te stellen wat hij de vrijdag na de informatieavond meteen had kunnen en eigenlijk moeten doen: een bureau inhuren om aan elke twijfel een einde te maken. In de raad werd zo een hooglopende politieke ruzie alsnog in de kiem bezworen met in mijn beleving het gelijk aan de Partij Westvoorne. De eis van het CDA excuus te maken werd met gelijke munt geretourneerd.\n\nHet neemt niet weg dat vraagtekens over de uitleg van het servituut blijven bestaan. Een voorbeeld. Eerst meldde het college van burgemeester en wethouders dat het de bepaling bevat dat het badstrand badstrand moet blijven. Dat is duidelijk. Een strandpaviljoen past in relatie tot de badgasten nog wel op een badstrand; naar mijn mening een commercieel gerunde camping met 77 strandhuizen niet.\n\nHet college poneert nu dat strandhuizen wel op het badstrand passen omdat badstrand en strandhuizen beide een vorm van recreatie zijn. Dat is zo iets als appels en peren vergelijken en vaststellen dat beide fruit zijn. Er is dus nog genoeg tussen voor- en tegenstanders om over te twisten, maar dat zal dan pas effectief kunnen worden tijdens bezwaar- en beroepsprocedures. Voor college en coalitie zijn de hoofdstukken inspraak en burgerparticipatie gesloten zonder geopend te zijn geweest.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=36&terug=1", "body": "De eerste strubbeling begon bij de poging van de oppositie om het onderwerp Lagerwoude op de agenda te krijgen. Een heikele zaak die onmiddellijke en ernstige aandacht verdient, omdat er al sinds juni 2011 vragen over gesteld werden aan de voor de uitgaven van een ton euro of zo voor een niet gebouwde golfbaan verantwoordelijke wethouder. Klok natuurlijk weer, dat is duidelijk, maar de spotlight begint toch ook meer en meer op Van Montfoort gericht te worden, omdat hij de hand absoluut niet op de knip houdt en zijn zaakjes niet op orde heeft. Later in de vergadering schaarde ook Van Lith zich achter dit miljoenen verslindende tweetal, terwijl de zwoegende Groenewegen moest opbiechten dat hij saillante zorgproblemen niet kan oplossen omdat hij en de minder bedeelden in onze lokale samenleving links en rechts een paar tienduizenden euro laken\u2026 het is toch te zot voor woorden.\n\n\n\n Maar terug naar de vergadering van 10 april. Lagerwoude kwam uiteindelijk niet op de agenda omdat de vier coalitiepartijen vonden dat ze sinds juni vorig jaar niet genoeg tijd hadden gehad om zich in dit geval te verdiepen\u2026 Dan zullen we deze verkwisting dus maar op een later tijdstip moeten bespreken. We raasden vervolgens door de agendapunten drie tot en met tien heen, met onderweg de mededeling van onze Alice dat ze het toch maar weer voor elkaar gekregen heeft een gesprek met Agenda 22 en de WMO adviesraad te organiseren, gevolg door de afkeuring door de PW van de begrotingswijziging ten aanzien van de ontsluiting van Oostvoorne. Wat betreft dat laatste waren de cijfers alweer veranderd ten opzichte van de vorige keer, maar bovenal vinden wij dat dit geld besteed moet worden aan beter onderzoek naar de openstelling van de Noordweg en daarmee het oplossen van de fielevorming. Maar helaas, Oostvoornaars, het is niet gelukt, de file blijft voor jullie in stand gehouden en het geld zal ongetwijfeld opgeslobberd worden door het mislukkende glasproject of zo\u2026\n\n\n\n En zo kwamen we aan de zeven geagendeerde debatonderwerpen. De rondvraag hobbelde daar achter aan en tegen half twaalf was het leed weer geleden. Want zo voelt het wel hoor zo langzamerhand. Het is \u2018een crime\u2019 deze raad, een absoluut stukje on-plezier. Wat wil je ook als je met een meerderheid aan tafel zit, die alles wat dit college ophoest maar gedwee goedkeurt. Ophoest, wat heet, opkotst zal je bedoelen, want het is echt ontbloot van enige visie en welke systematische benadering dan ook. Ja, systematisch de put in, dat wel, maar verder is het echt ten hemel schreiend om te ervaren hoe gemakkelijk hier met miljoenen gesmeten wordt. Als het hun eigen geld zou zijn, of om het in raadstaal wat populairder te zeggen, als het van hun eigen zou zijn, zou het wel anders verlopen, dat kan ik je garanderen. \n\n\n\n Bijvoorbeeld bij het onderwerp \u2018Afwaardering niet in exploitatie genomen gemeentelijke gronden 2011\u2019. Wij, de fractieleden van de Partij Westvoorne, hadden heel veel vragen, zowel aan onze fellow raadsleden als aan het college. Waarom zult u vragen. Wel, om de simpele reden dat er van het hele op tafel gemepte verhaal echt geen fuck deugde. In geen enkel opzicht, qua logica niet, qua indeling niet, qua definities niet en, niet onbelangrijk, cijfermatig al helemaal niet. Het was volgens ons gewoon een samenraapsel van locaties, waarin vooral die waar financieel ogenschijnlijk niet zo slecht op was geboerd omhoog gehouden werden, en een probeersel. Ik zeg een probeersel, omdat dit college keer op keer kennelijk gewoon maar probeert of de raad \u2018er in wil trappen\u2019. En dat laatste lukte dan nu potverdriedubbeltjes wat betreft de coalitiepartijen ook nog, want CDA, VVD en D66 konden zich \u2018heel wel vinden in dit voorstel\u2019, hun gebruikelijke slogan, dames en heren. Alleen Gemeentebelangen maakte zich een beetje ongerust, maar dan wel voornamelijk over De Rots. Wij zagen dat allemaal zoals hiervoor beschreven en we hadden dan ook een lang betoog met veel vragen. Maar, los van de onderschrijving van de PvdA dat je zonder de goede cijfers niet kunt debatteren, kwamen er geen antwoorden. Het college schorste ijlings en kwam terug met de ongelofelijk onhebbelijke boodschap, dat omdat er nu lastige vragen gesteld waren, er niet doorgegaan kon worden en dat nu eerst de juiste cijfers op tafel zouden komen. Van Montfoort humde zenuwachtig iets over jaarrekening en accountant die niet zouden kunnen wachten, maar verkondigde uiteindelijk dat er nu eerst een schriftelijke uitleg van het college zou moeten komen\u2026 Lust je nog peultjes?! Na de schorsing kwam de mededeling dat er een nieuwe debatronde zou komen, dat er nu enige tijd nodig was om alle vragen goed te kunnen beantwoorden en goed te kunnen debatteren en of de vragenstellers hun vragen maar schriftelijk zouden willen indienen. Lust je nog meer peultjes, beste lezers!? Het betekent dus gewoon dat men toegeeft dat er shit op tafel lag. Het betekent ook dat men nu even alle gestelde vragen wil beantwoorden en daarmee basta! In plaats van een complete, professionele analyse en voorstel aan de raad te presenteren. De klompen vallen je toch van de poten. Dat ze het maar lekker uitzoeken, is onze bescheiden maar besliste mening hierover. Een ding is voor ons zeker: wij willen aan dit soort wanbeleid onze goede naam niet verbinden. De raad zal uiteindelijk ongetwijfeld weer met acht tegen zeven instemmen, maar laat het voor eens en voor altijd gezegd zijn, dat wij, de vijf fractieleden van de Partij Westvoorne daar part noch deel aan willen hebben, met andere woorden, dat wij de verantwoordelijkheid daarvoor in geen enkel opzicht wensen te dragen. Het is wat ons betreft genoeg geweest. We hebben onze strot vol van dit college en van deze coalitie (het CC). Wij nemen er, voor zo ver we dat al niet nadrukkelijk en herhaaldelijk gedaan hebben vanaf 10 maart 2010, voor eens en voor altijd afstand van.\n\n\n\n Met nadruk en vetgedrukt gesteld, zoals u ziet. En zeer bewust, omdat het niet alleen voor dit onderwerp geldt, maar omdat het zonder meer een trend is van dit CC. Schuif maar door naar agendapunt veertien op de agenda van eergisteravond: \u2018Bijstellen saneringsbeleid glas\u2019. Je houdt toch niet voor mogelijk wat hier aan het gebeuren is. Klok is hier al sinds 2005 mee bezig, zeven jaren dus, en het zijn reusachtige magere jaren, want hij heeft 10 miljoen euro uitgegeven en er is nog helemaal niets gebeurd. Niet in het intensiveringsgebied Tinte en niet in het te saneren buitengebied. Er zijn vele blunders begaan, er is veel geld aan de bureaus Urbland, Twynstra Gudde en andere externe bureaus betaald, maar resultaten ho maar. Er wordt met de voeten van de provincie gespeeld waar het gaat om subsidieverlening en het treffen van negatieve voorzieningen (zie voor dat laatste heikele onderwerphet gedetailleerde betoog van Emma van Blom elders onder Nieuws). Zowel Van Montfoort als Klok zaten met de bek vol tanden toen het er op aan kwam om dit uit te leggen. Je kunt wat krom is niet recht praten en dat bleek ook nu weer. Het statement van Van Montfoort \u2018u weet dat ik altijd de waarheid spreek\u2019 is hilarisch, het was me eerlijk gezegd nog niet opgevallen\u2026 En wat moet je er mee als je uit ervaring zeker weet dat het gelogen is\u2026 Ja zeggen buiten de raadszaal en weer nee doen als het er op aankomt, voor het oog van de camera, houdt geen stand. We hebben het nu te vaak neegemaakt. We pikken het niet meer. Dit is gebroddel en getuigt regelrecht van wanbeleid wat ons betreft. Maar, er moet weer geld bij, brave burgers. Dit keer gaan de reservepotten voor het maken van bestemmingsplannen en het opplussen van huurwoningen geplunderd worden. Met het grootste gemak, want de coalitie gaat hier geheid ja tegen zeggen. Zoals Gemeentebelangen stelde: we zijn hier niet blij mee, maar okay, als het nou maar eenmalig is\u2026 Ik kom niet meer bij van het lachen. Natuurlijk is het niet eenmalig, want vorig jaar, en het jaar daarvoor, enkele maanden gelden, vorige maand was het precies dezelfde situatie en volgend jaar zal het ook weer precies dezelfde situatie zijn... Dan moet er ook weer geld bij. En weet je, ook hier geldt weer hetzelfde. We wachten nu al ruim vier weken op antwoorden op door ons scherp gestelde vragen. Klok verdomt het om ze te beantwoorden en zegt doodleuk dat alles in de documenten van Twynstra en in de bestuursrapportages is te vinden. En niets is minder waar. De gepresenteerde cijfers deugen gewoon niet. Er wordt gesjoemeld, geschoven, verhuld en gedraaid. In een bijeenkomst voorafgaand aan een informatieronde konden Van Montfoort en Klok geen antwoord geven op vragen over twee tabellen met cijfers die ze op tafel hadden gelegd. Ze wisten het even niet. Die cijfers waren niet compatibel met daarvoor gepresenteerde cijfers, en nu een week later, in deze raad van 10 april, lagen er weer geheel andere cijfertabellen op tafel! Lust je nog peultjes, zou je haast zeggen. Nou, ik niet meer. Want ook hier is de bottom line dat er met miljoenen van het gemeenschapsgeld gesmeten wordt en dat er niets maar dan ook niets uit de verf komt.\n\n\n\n De conclusie onder de streep is dat de vermogenspositie van de gemeente Westvoorne van 2010 tot aan de dag van vandaag van 40 naar 24 miljoen euro, dus met zo\u2019n 16 miljoen euro, is gedaald. Nu, vandaag, niet in 2015 dus, zoals de wethouder financi\u00ebn nu aan het beweren is. Ja, ik snap dat wel, in 2015 zal dat nog of beter gezegd weer zo zijn, maar het is op dit moment al zo. Het snode en eigenlijke behoorlijk idiote plan van het CC is nu om in het najaar het Woonbedrijf even snel te tenderen en te verkopen. In deze moeilijke economische tijden nota bene. Alle adviezen die door de Partij Westvoorne werden gegeven gedurende de afgelopen twee jaar worden categorisch genegeerd. Een goed lopend bedrijf wordt geofferd om wat geld in hand te krijgen en de door slecht beleid gecre\u00eberde financi\u00eble gaten te dichten, terwijl dit geen tijden voor verkoop zijn en er ander manieren zijn om huurders te eren en tegelijkertijd veel meer winst te maken plus een goed lopend woonbedrijf in stand en in eigen beheer te houden. Helaas, mijn prognose is dat het CC genoegen zal nemen met een winst die net weer de miljoenen in kas brengt om door te gaan met de huidige manier van besturen en om dan aan het eind van deze raadsrit net boven de verplichte weerstandscapaciteit te eindigen. Dan is het exit CC (college en coalitie, weet je nog wel) en zit de volgende groep met de gebakken peren en met een tegenzin in peultjes\u2026\n\n Wat moeten we daar na allemaal mee, goede vrienden. De PW fractie heeft zich vanaf 10 maart 2010 een rotje gewerkt voor Westvoorne. We hebben gedaan wat we konden wat in elke vergadering wel uitmondde in een aantal amendementen en moties. Maar altijd weer werd alles door de vier wethouders ontraden en door de coalitie weggetrapt. Onverbiddelijk, zonder nadenken, de oogkleppen stevig aangebonden. En daar staan we dan nu, halverwege de rit. Op weg om een artikel 12 gemeente te worden. We vermogen, weg rijkdom, onder curatele van de provincie. Over dat laatste zijn we heel eerlijk: met dit bestuur aan het roer zouden wij die curatele van harte toejuichen! Dan blijft er misschien nog iets van Westvoorne over.\n\n\n\n Nu spurten we onvermijdelijk richting herindeling. Dat is wat de Commissaris van de Koningin nastreeft en gezien de bestuurszwakte, die hij zoals elk ander intelligent mens zal waarnemen in Westvoorne, kunnen we ook niet anders dan hem gelijk geven. Merkwaardig dan toch dat een partij als Gemeentebelangen aan het brullen is dat ze Westvoorne zelfstandig willen houden en dat ze een herindeling verre van zich werpen\u2026 terwijl ze op datzelfde moment keihard meewerken aan de ondergang van Westvoorne en dus aan die herindeling\u2026 door in deze coalitie braaf mee te draven onder het banier van dit college dat miljoenen verkwist en eigenlijk niets voor elkaar krijgt. Het wordt nu met de maand erger en wanneer in de raadsvergadering van 1 mei met acht tegen zeven groen licht gegeven wordt voor de revisie van het onzalige glasplan van Klok en Van Montfoort en de verkoop van het gemeentelijke Woonbedrijf is de teerling definitief geworpen. Nog voor het vergaan van de wereld in december 2012 zal Westvoorne ten onder gaan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=30&terug=1", "body": "Er zijn vanaf eind 2005 verschillende onuitvoerbare plannen ontwikkeld onder leiding van allerlei dure bureaus. Eerst strandde het plan Stuifakker en vervolgens mislukte het burgerparticipatie-traject van Urbland. Toen werd Twynstra Gudde ingehuurd. Prima voor TG om iedere maand een rekening in te kunnen dienen, maar niet voor Westvoorne, want de miljoenen verdampen terwijl de geraamde inkomsten van 16 miljoen uitblijven. Wethouder Klok vindt dat geen probleem, aangezien hij een reserve pot had gecre\u00eberd. De dekking voor die reserve moest uit de ontwikkeling van de Drenkeling komen, maar de Provincie heeft deze constructie afgekeurd, omdat die dekking ongewis is. In feite komt dat neer op het ontploffen van het glasplan, omdat de hele financi\u00eble bodem er door de Provincie onderuit is geslagen. In plaats van nu een streep door het plan te trekken, gaat ons college gewoon door. Alleen wordt de uitvoering in twee fasen gesplitst. Voor de eerste fase wordt nu geld bij elkaar geschraapt. Dat gaat als volgt: Er wordt geld, dat bestemd was voor andere zaken, zoals het opplussen van huurwoningen en het ontwikkelen van bestemmingsplannen gebruikt om het financi\u00eble gat te dichten. Ook de \u2018Reserve dorpsvernieuwing\u2019 van anderhalf miljoen euro kan, volgens Twynstra Gudde, prima ingezet worden voor het glas. Daarnaast wordt er heel creatief alsnog geld afgeschreven op de jaarrekening van 2011.\n\nAls de coalitiepartijen instemmen met dit zogenaamde \u2018bijstellen\u2019 van het glasbeleid, dan zal er binnenkort geen geld meer voor andere zaken zijn. Als gevolg van raadsbesluiten die vanaf 2010 door deze coalitie genomen zijn, is onze reservepositie met ruim dertien miljoen euro afgenomen. Of Westvoorne daarvoor fase 1 van het glas krijgt, is volstrekt onzeker. Zeker is wel, dat fase twee pas na de verkiezingen van 2014 komt. En dan te bedenken dat Klok er ondertussen zeven jaar glasbeleid op heeft zitten. Hij begon al in 2005 toen het toen zittende college viel over, jawel, het glas!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=39&terug=1", "body": "Voor inhoudelijke zaken, zoals betogen, stemverklaringen, amendementen en moties van de Partij Westvoorne verwijs ik u naar de rubriek \u2018Nieuws\u2019 van de PW website. Een karrevracht vol, maar we streven er nu eenmaal naar om volledig en nauwkeurig te zijn in alles wat we doen. Aan u de keus om te openen en te verteren wat u wilt. In dit weblog zal ik proberen om een beetje een overkoepelend relaas neer te leggen van de hoogte- en de dieptepunten van beide avonden. Misschien geeft het u een leidraad om te bepalen over welk onderwerp u nog graag eens wat meer details tot u zou willen nemen. Het wordt weer geen pannenlap, ennetje niet vergeten beste Leendert, maar doe je voordeel er mee zou ik zo zeggen.\n\nOver de geluidsmeetpost in Oostvoorne zal ik nog eens een kleine observatie schrijven, waarin ik zal proberen uit te leggen dat we met een brom zitten in Oostvoorne, en bij Noorden wind tegenwoordig ook Tinte en Rockanje, waar in theorie wel degelijk iets aan te doen zou zijn. De twee vertegenwoordigers van DCMR hielden een eerlijk en technisch goed verhaal, maar ik denk toch dat een andere aanpak van alle stakeholders tot aanzienlijk betere resultaten zou kunnen leiden. Ik heb niet voor niets mijn eerste jaren bij de Koninklijke een opleiding gehad in vermindering en bestrijding van geluidshinder.\n\n\n\n Het onderwerp de actualisatie van het hondenpoepbeleid kwam zowel in de informatieronde als tijdens het debat in de raad aan de orde. Laten we hopen dat de raad volgende week besluit om een poepzuiger aan te schaffen. Huren of kopen maakt ons niet uit. Als\u2019ie er maar komt. Helaas blijven het college en de heren van D66 en CDA volhouden dat opruimen geen goed idee is, tegen alle wetenschappelijke onderzoeken in. Notoir dwarsliggen, noem je dat geloof ik. We zijn het met de PvdA eens dat hondenbezitters hun eigen poepzakjes kunnen en moeten kopen. Om daar 20.000 euro per 3 jaar aan uit te geven lijkt ons geen goed idee. Leg dat geld maar bij de vakleerkrachten gymnastiek in onze gemeenten! Overigens is hiermee de hondenpoep in onze kernen wel min of meer afgerond, maar over de losloopgebieden in het buitengebied wordt met geen woord meer gerept. Ander onderwerp, andere wethouder en je zou bijna zeggen dus geen goed resultaat\u2026 \n\n\n\n Over het project \u2018Buurt bestuurt\u2019 zou ik heel kort willen zijn. In deze lastige economische tijden waarin elke overheid terecht of onterecht brult dat er bezuinigd moet worden, zou ik dit onderwerp maar eens even op de plank laten liggen. En om te beginnen zou ik willen voorstellen dat in de eerste plaats alle actiepunten, die de wijkveiligheidsplannen voor Rockanje, Oostvoorne en Tinte een aantal jaren geleden opleverden, afgehandeld gaan worden. Ook daarbij was \u2018de buurt\u2019 sterk betrokken, maar het is sindsdien wel opvallend stil geworden rond alles wat er zou gaan gebeuren\u2026 We zullen dat nog eens oprakelen.\n\nDan komen we aan de wat zwaardere onderwerpen toe. En dus aan de raadsvergadering van 15 mei. Het vaststellen van de agenda ging redelijk vlot. Het door de PW aangevraagde extra debatje bij \u2018de verkoop van het Woonbedrijf\u2019, omdat wij vreesden dat er wel eens sprake van ongeoorloofde staatssteun zou kunnen zijn, werd eerst even, zoals de coalitiepartijen dat zo graag doen als de PW iets verzoekt, geparkeerd, maar later in de race konden ze het toch niet tegenhouden. En dus legden we uit, dat wij denken dat het college verzuimd heeft om de waarde van de gronden waarop alle huizen gebouwd zijn niet in de totale waardebepaling zijn meegenomen, zodat de vraagprijs zo\u2019n 60 miljoen euro te laag ligt. Merkwaardig toch als je roept geld nodig te hebben, nadat je overigens eerst gezegd hebt dat de verkoop noodzakelijk is in verband met een naderende herindeling\u2026, dat je genoegen neemt met een marginale winst en dat je dus potentieel 60 miljoentjes laat liggen\u2026 Wat kan daar nou toch achter zitten, vraagt elk normaal logisch denkend mens zich dan toch af?! Dat kan je dat mens niet kwalijk nemen, ja toch, niet dan!? Om dan te antwoorden dat alle tot nu toe verkochte gemeentelijke woonbedrijven dezelfde methode gevolgd hebben, is wat ons betreft niet goed genoeg. Ons amendement verschaft een oplossing door de gronden niet mee te schenken bij de verkoop maar ze te behouden en ze in erfpacht uit te geven. Eenvoudig, elegant, logisch, zou je zo zeggen, maar het college en de coalitie (CC) wensten er geen woord aan vuil te maken. Luister het maar eens na op de gemeentelijke website. D66 zag geen nieuwe feiten\u2026 huh?!... VVD wilde gewoon nu besluiten\u2026 GBW vond het een truc waar de huurder de dupe van zou worden\u2026huh!?... CDA wilde verder en besluiten\u2026 Geen zinnig argument, geen enkele poging tot een intelligente discussie. Weer geheel en al in de categorie \u2018wij gaan ons standpunt niet meer veranderen want het heeft nu al zo lang geduurd en we moeten verder\u2019. Ik had even een visioen van een stoet zombies die achter elkaar aanwaggelen.\n\n\n\n De PvdA herkende en erkende de nieuwe feiten, maar stemde vreemd genoeg vervolgens m\u00e9t de coalitie tegen het PW amendement. Het raadsvoorstel werd daarna met 8 tegen 7 aangenomen. De tender kan dus uit, maar het laatste woord is er nog niet over gezegd, denk ik zo maar. Wat dacht u?! O ja, nog een aanradertje: luister eens terug naar het antwoord van Ies Klok op de vraag of hij nu antwoord kon geven op de eerder gesteld en niet beantwoorde vraag \u2018waar in de randvoorwaarden sprake is van verbetering t.o.v.de huidige situatie\u2019\u2026 Bij agendapunt 6 Vaststelling besluitenlijst 17 april 2012. Veel gezwatel, maar weer geen antwoord, beste lezers, een wethouder onwaardig\u2026 \n\n\n\n De zwaarste lading kreeg, denk ik, \u2018het bijstellen uitvoeren Glasbeleid door fasering\u2019. Ik schrijf het G-woord maar met een hoofdletter. Om het een beetje meer cachet te geven, want op zich is dit beleid natuurlijk droe-oe-oevig. Zeven jaar geleden gestart, ruim tien miljoen pegels \u2018down the drain\u2019, nog geen spie opgebracht, twee miljoen euri subsidie al laten lopen en er zit nog geen schot in. Voor de tweede keer werd het raadsvoorstel, nadat in de vorige raad al werd verworpen met 7 tegen 7, verworpen. De stemmen staakten, zo heet dat dan. Alom verwarring, ontsteltenis en zelfs paniek bij CC, maar zo werkt dat in een democratisch bestel. Het liep dus anders met het besluit dan het college en de coalitie verwacht hadden. Ze waren er gemakshalve maar vanuit gegaan dat onze Jeroen Noordermeer niet mee zou stemmen. Dat had hij immers bij eerdere glas-aangelegenheden ook niet gedaan. Wat ze even vergeten waren (want daarvoor moet je natuurlijk wel je stukken goed lezen!), was dat deze bijstelling helemaal niet om nieuw beleid of om het vaststellen van een bestemmingsplan ging maar om het repareren van een financi\u00eble ondeugdelijke onderbouwing. Jeroen Noordermeer heeft daar totaal geen persoonlijk belang bij. Hij heeft wel, zoals altijd, te maken met zijn politieke verantwoordelijkheid. Hij vond en vindt, net als de hele fractie van de Partij Westvoorne en net als de fractie van de PvdA, deze financi\u00eble bijstelling onverantwoord.\n\n\n\n En dan nog even dit. De vijfhonderd keer dat de goede idee\u00ebn van de Partij Westvoorne met 8 tegen 7 werden weggestemd de afgelopen twee en een half jaar, hebt u onze fractie toch ook niet op en neer zien draven door de raadszaal, alles en iedereen storend, briefjes rondstrooiend en de voorzitter door lichaamstaal aansporend om te schorsen? Een beschamende vertoning en een demonstratie van hoe klein en kinderachtig je kunt worden als je een keer het onderspit delft. Wordt ongetwijfeld vervolgd en wij zijn benieuwd hoe, terwijl wij er voor blijven staan dat tuinders en burgers hier niet de dupe van gaan worden. Want laten we eerlijk zijn: het is gewoon een slecht plan dat al die jaren op tafel heeft gelegen en over enige vorm van beleid kan toch al helemaal niet gesproken worden\u2026 Ook de twee PW moties, zoals we er al vele eerder hebben gelanceerd om het Glas project te verbeteren, werden met 7 tegen 7 verworpen. \n\n \n\n Over agendapunt 9 \u2018Bestemmingsplan Actualisatie Landelijk Gebied Westvoorne 2011\u2019 zal ik proberen kort te zijn. De Partij Westvoorne stemde tegen omdat dit een halfslachtig actualisatie is en wel om de simpele reden dat elke visie in dit verhaal ontbreekt. Lees verder de stemverklaring onder \u2018Nieuws\u2019 en werp als u tijd heeft en blik op de door ons ingediende moties \u2018Waar een Wil is, is een Weg\u2019 en \u2018Ruimte voor Recreatie\u2019. Ook deze werden weer door de coalitie van tafel geblazen. Het gelamenteer en gelabbelak van het college rond de N496 en specifiek rond de in voortuinen van burgers aan te leggen rotondes, verdient wel even uw speciale aandacht. Zo meent men om te moeten gaan met de veiligheid en het woonplezier van onze inwoners. \n\n De debatten over de onderwerpen \u2018Woningbouwlocatie De Rots\u2019 en \u2018Afwaardering niet in exploitatie genomen gemeentelijke gronden 2011\u2019 verdienden op zijn zachtst gezegd niet de schoonheidsprijs. Ook hierover vindt u meer gedetailleerde informatie onder \u2018Nieuws\u2019. Wat betreft De Rots zou ik het volgende willen zeggen:\n\n Jaren geleden verwierp Rockanje (HRL) het \u2018te hoge bouwplan\u2019. Daarna nam Klok de locatie over van de projectontwikkelaar voor een gigantisch bedrag. De meerderheid van een burgerparticipatie werkgroep is nu met een mooi plan gekomen. De omwonenden stemmen in, maar Klok drukt een alternatief, wederom \u2018een \u2018hoog bouwplan\u2019 door omdat het zogenaamd meer zal opbrengen. Het is al wel duidelijk dat alle coalitiepartijen die de aankoop indertijd goedkeurden, omdat er absoluut \u2018grondgebonden laagbouw\u2019 moest komen, nu door Klok omgeturnd zijn en de omwonenden van De Rots niet zullen geven wat ze willen.\n\n Zo gaat dat met dit CC, beste mensen. Ze kunnen het in 2010 van de PW gejatte woord burgerparticipatie wel op de mesthoop gooien. En Rockanje is nog steeds niet aan de beurt, maar krijgt weer eens een stevige beurt\u2026\n\n\n\n Het feit dat het financi\u00eble verlies op dit project nu al gestegen is naar 1,3 miljoen euro (en volgens ons nog verder zal stijgen), terwijl Ies Klok op 21 juni 2011 theatraal beweerde dat het nooit boven de 1 miljoen euro zou komen, noopte ons tot het indienen van een motie van wantrouwen. Ook dat is de moeite om nog eens te beluisteren en te horen hoe hij zijn excuses aanbiedt en zijn spijt betuigt, maar daarna doodgemoedereerd blijft zitten. Je hebt kerels en potloden\u2026 Wat een afgang voor deze brokkenpiloot.\n\n Wat betreft de afwaardering van niet in exploitatie genomen gronden geeft het college er blijk van geen visie te hebben, niet over een creatief vermogen te beschikken en alleen maar, zoals Dukker van de VVD dat eenvoudig stelde, alleen maar blij is dat het in deze gemeente om veel kleinere bedragen gaat dan anders\u2026 Een verdere discussie was niet mogelijk en ook wethouder Van Lith draaide op de door de PW gestelde vragen en voorstellen telkens hetzelfde singeltje af: we gaan gewoon afwaarderen en kijken of we in plaats daarvan plannen kunnen maken en geld kunnen verdienen, daar doen we even niet aan. \n\n\n\n De discussie over de Windmolens langs de Slufter, die als agendapunt 17a werd ingevoegd op verzoek van de Partij Westvoorne, was ook weer een niet-gebeurtenis. De demarcatielijn tussen Havenbedrijf en gemeente Westvoorne mocht volgens de coalitiepartijen rustig overschreden worden. En wethouder Klok vond voornamelijk dat we trots moesten zijn op de goede verstandhoudingen met datzelfde Havenbedrijf en dat we ook ons steentje moeten bijdragen\u2026De hertog van D66 deed zoals gewoonlijk nog wat quasi wetenschappelijk uitspraken daarbij alles uit het verband rukkend en toen was ook dit gesprek weer te einde\u2026 Eerder had ik het over zombies, nu kwam de gedachte aan een dood paard en trekken bij me op\u2026 Sjonge, jonge, jonge, wat moet je hier toch mee.\n\nOm met een positieve observatie te eindigen: hulde aan de mensen die de Structuurvisie Tinte hebben opgesteld. Een prima stukje werk met alle mogelijkheden voor Tinte op een rijtje. We zullen samen met de inwoners van Tinte, die in grote getale hebben meegedacht, doorgaan in juni van dit jaar.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=37&terug=1", "body": "Ik was op 16 april maar weer eens richting Raadhuislaan gegaan om een informatieronde bij te wonen. Ik wist dat er de volgende avond ook nog een raadsvergadering zou zijn, maar alla. Je moet w\u00e1t doen om op de hoogte te blijven.\n\n Het eerste punt ging over de welstandsnota. Zo\u2019n document van twee honderd zestig bladzijdes naar negentien reduceren is toch wel een hele stap. Ik geef toe dat de Welstandscommissie blijft bestaan en dat het werk voor de leden van die commissie op deze manier wel heel wat interessanter wordt. Maar of Westvoorne hier ook baat bij zal hebben, is de vraag. Zeker nu er volgens de nieuwe Bestemmingsplannen overal veel groter gebouwd mag worden. \n\n Bij het volgende onderwerp, de herinrichting van het gemeentelijke duinterrein, viel me op dat schelpen te duur zijn bevonden om wandelpaden te maken. Een gemiste kans, vind ik. Op de waddeneilanden bijvoorbeeld zie je overal prachtige schelpenpaden. Hier is men van plan er een kunststof materiaal voor te gebruiken, vanwege de lagere onderhoudskosten. Toch wel jammer. En hoorde ik nou ook weer wat over servituten? Een opluchting is wel dat het fietspad, waar het CDA altijd zo over zanikt, er niet komt.\n\n Ten derde waren er de financi\u00eble ontwikkelingen van deze gemeente in de periode 2012 en verder. Ik schrok me echt een rotje. Want veel van wat ik hoorde, ging in de richting van een financi\u00eble afgrond. Er werd gezegd dat we in 2015 onder het weerstandsvermogen duiken. Maar hoe de vlag er op dit moment bijhangt, dat wist de verantwoordelijke wethouder even niet. Ik denk toch te weten dat het kwaad nu al is geschied. Zeker als je de kredieten, die dit college de volgende weken nog goedgekeurd wil hebben, er bij optelt. Voor het nieuw bedachte glasproject bijvoorbeeld of voor De Rots.\n\nDus moet het gemeentelijke Woonbedrijf verkocht worden, hoorde ik op 17 april in de raad. Voor een habbekrats in vergelijking tot de WOZ waarde, maar die paar euro\u2019s schijnen voldoende te zijn om de gevallen gaten even te dichten en snel boven het weerstandsvermogen uit te stijgen v\u00f3\u00f3r de Provincie het bestuur onder curatele stelt. Gered door de bel, maar als college en coalitie dan doorgaan met geld smijten, loopt het volgend jaar toch weer mis, denk ik zo maar.\n\n Jemig de pemig, mensen. Halverwege deze raadsperiode heeft het \u2018samen werken aan verbetering\u2019 door deze coalitie ons dus helegaar niets opgeleverd. Het college roept alsmaar dat ze alles in opdracht van de raad uitgevoerd hebben, befehl ist befehl, maar ik hoorde toch zeven koppies in die raad krachtig afstand nemen van deze methodes.\n\n Het punt waar je niet omheen kunt, is dat het geld op is. Dat dit bestuur er in ruim twee jaar tijd in geslaagd is om de reserve positie van deze ooit zo rijke gemeente van 40 naar 24 miljoen \u2018af te bouwen\u2019. Op zich een niet onaanzienlijke prestatie, maar vanuit de oppositie werd er toch wel geroepen dat de curatele door de provincie zeer wenselijk zou kunnen zijn. Want deze coalitie en dit college lijken toch overduidelijk op een faillissement af te sturen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=34&terug=1", "body": "Wat is nou de echte reden achter een voorstel van het collegiale kwintet en waarom steunt de coalitie dat vijftal zo onvoorwaardelijk? Om met het laatste te beginnen: ik vermoed dat er twee wethouders met een wel erg grote invloed de zaak lopen te regelen. Het is maar een vermoeden hoor, maar de lichaamstalen in de verschillende bijeenkomsten spreken wel boekdelen. Verder denk ik dat de coalitie doet wat naar mijn bescheiden mening en observatie sinds jaar en dag te doen gebruikelijk is geweest in Westvoorne: je begeeft je als raadslid niet in veel detail, maar je beweegt je een beetje op hoofdlijnen. Niet te uitvoerig voorbereiden, niet te lang lezen voor het naar bed gaan, want je zou eens moe worden\u2026 En dan ook vooral het dualisme negeren, maar gewoon lekker ouwerwets monistisch besturen met elkaar. Het is toch ook een moeilijk woord om te spellen, dat dualisme. Uitspreken valt ook niet altijd mee en waarom zou je er eigenlijk wat mee moeten doen!? Dus als raadslid van de coalitie gewoon in het kielzog van de wethouders meesurfen, de wethouder vragen hoe het moet en verder niet zitten zeuren. Ik vermoed zo maar, dat de wethouders ook nog het coalitieoverleg leiden.\n\nToch wel vervelend dat er nu een Partij Westvoorne is opgestaan, die zo niet in elkaar zit. Zij onderzoeken alles en nemen niets voor zoete koek aan. Zij willen weten waar de klepel hangt, van de hoed, van de rand en ze zijn niet van lotje getikt. Ze zuigen niets uit hun duim, lopen niet graag aan de leiband en zijn behoorlijk uit de kluiten gewassen. En hoewel ze niet aan de touwtjes trekken of aan het roer zitten, weten ze samen met onze professionele achterban overal een mouw aan te passen. Ze trekken voortdurend alle registers open en zetten alles op haren en snaren voor het welzijn van Westvoorne, dat staat als een paal boven water.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=33&terug=1", "body": "Is het wel eerlijk om burgers eerst te vragen om mee te denken om dan vervolgens een besluit te nemen waarin al dat denkwerk, al of niet met redenen omkleedt, aan de kant geschoven wordt? Is het dan niet beter gewoon een besluit te nemen zonder burgers te vragen daarin te participeren? Vanuit de gedachte, dat politiek gaat om het hebben en houden van macht zijn burgers alleen belangrijk in de verkiezingstijd. Burgerparticipatie past daarom niet in dat politieke plaatje.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=43&terug=1", "body": "Zo af en toe is het onvermijdelijk dat ik mijn familienaam besmeur en even \u2018weg ben\u2019. Ik was dit keer op een echte cruise, zonder schipbreuken of aanvaringen met ijsbergen, in 80 dagen de wereld rond en ik kan het iedereen aanbevelen. Vol verwachting kom je dan weer terug in de Westvoornse oase, maar na \u00e9\u00e9n raadsvergadering mijmer en sluimer je weer terug naar de verre oorden.\n\nDe online machine werkte in ieder geval en van achten tot over twaalven bood zij mij de gelegenheid mijn politieke achterstand weer in te lopen. Ruim vier uur lang, waarin voornamelijk de grootste oppositiepartij aan het woord was. Gelukkig sprak zij wat mij betreft zinnige taal, wat ik van de coalitie en haar college helaas niet kan zeggen. Ik wil niet meteen oordelen, maar het moet me toch van het verreisde hart, omdat het mijn inleiding is tot veel kritiek op ons gemeentebestuur.\n\nHet ergste vind ik eerlijk gezegd de houding van sommige wethouders en coalitieleden. Mijn verre neef in Westvoorne heeft het al in zijn column vastgelegd: de kunst van discussi\u00ebren zijn zij niet meester, noch die van argumenteren. De hoog opgestoken fractievoorzitter en haar vazallen van de Partij Westvoorne kunnen op- of aanvoeren wat ze willen, in heldere betogen die mij snel tot ja knikken doen neigen omdat de logica en het mogelijke gewin voor onze gemeente daarin mij aanspreken, maar tot invoeren komen ze absoluut geen moment. De coalitie heeft dan al lang vragend naar de wethouder gekeken en die wethouder heeft dan al lang smalend en denigrerend de zaak ontraden. Met acht tegen zeven, heel vaak, maar tot mijn afschuw ook regelmatig met tien tegen vijf wanneer de partij van de arbeid \u2018verkeerd stemt\u2019. Daar gaan ze dan weer, de PW\u2019ers, onverrichter zake naar huis.\n\nWat me verder opvalt, en ook dinsdagavond weer, is dat er werkelijk bakken met geld doorheen gaan. In het Weekblad Westvoorne las ik dat de fantoomgolfbaan Lagerwoude ons toch zo\u2019n ton gekost heeft. Slordigheidje van de wethouder! De raad (10-5) keurde nog maar weer eens anderhalve ton goed voor De Rots. Ging de wethouder die steenklomp nou niet verkopen? Het Kerkplein project kan \u00e9\u00e9n woning minder bouwen omdat de wethouder slordig met een buurman gecommuniceerd heeft. Verlies van, gokje, drie ton? Toch aangenomen (8-7). Dan beste raad, graag nog twee ton voor het opplussen van het centrum van Rockanje. Maar dat ging gelukkig niet door omdat de wethouder nog geen plan had. Moet dat nou niet veel meer gaan kosten, als we er deze keer tenminste iets goeds van willen bakken? En dan nog het Glas waar de wethouder nu ruim meer dan tien miljoen aan heeft uitgegeven en wat gewoon elke maand nog even doorgaat. Zonder inkomsten, zo heb ik het tenminste begrepen! De woningbouw op de Drenkeling brengt nu al negen miljoen minder op dan geraamd en is dalende met stip! Hoe lang zal het nog duren eer we de wethouder horen zeggen \u2018het geld is op\u2019. Of, erger nog, \u2018de OZB moet omhoog\u2019! Want dat lijkt toch onvermijdelijk of zouden ze dat proberen uit te zingen tot de volgende raadsperiode? Kadootje voor het volgende college. Als dat er tenminste nog komt, want het H woord zoemt al lustig door de straten van mijn dorp en het oormerken van reserve gelden lijkt begonnen.\n\nGelukkig hadden we altijd nog ons Woonbedrijf. Onze rots in de branding. Onze prullenbak op onze zogenaamde schone stranden. Maar ook dat is binnenkort verleden tijd. De wethouder heeft het te koop gezet en denkt het kwijt te raken voor het end van het jaar. Weg met dat tafelzilver. Voor een slordige vierenzeventig miljoen, let wel inclusief De Rots, Ruy, Kerkplein, Klaveren en nog een paar projecten inclusief alle bijbehorende gronden. Boze tongen vertellen mij dat er na aftrek van schulden niet meer dan een miljoen of zo zal overblijven. Dezelfde bronnen beweren dat de wethouder het al lang verkocht heeft, maar dat hij pas in december vertelt aan wie. Het zet je toch aan het denken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=35&terug=1", "body": "Ik woon de bijeenkomst bij met stijgende verbazing. Voor zo ver ik het weet, loopt dit project niet zoals het zou moeten lopen. De verantwoordelijke wethouder Klok heeft zijn voorgangster er op naar huis getrapt en maakt er sindsdien een potje van. Maar ik hoor hem zeggen dat hij toch echt gewoon doet wat de raad hem heeft opgedragen. Hadden ze hem dan gezegd er heel veel geld aan uit te geven en daadwerkelijk niets tot stand te brengen, vraag ik me af? Hij is overigens niet veel aan het woord. Hij laat de meneer van Twynstra Gudde aan zijn rechterzijde de presentatie houden en de meeste vragen beantwoorden. Die is zichtbaar heel nerveus en hakkelt veel. De T G dame naast hem zegt de hele avond geen woord. Ook hoofd financi\u00ebn van de gemeente Westvoorne opent haar mond slechts \u00e9\u00e9n maal, heel kort. Na het eerste rondje neemt Klok snel even afstand van het statement van de Partij Westvoorne dat de financi\u00eble bodem onder dit plan is weggeslagen. Vervolgens staat hij om te gaan pissen of zo, in ieder geval verlaat hij de zaal voor zo\u2019n minuut of tien en laat hij de T G meneer in verwarring achter.\n\n Ik begrijp dat niet zo goed. Klok moet toch als eerste weten dat hij vele miljoenen heeft gespendeerd op dit dossier en dat, zo vertelt een raadslid mij na afloop, mede hierdoor de gemeente in zwaar financieel weer verkeert en het risico loopt door de provincie onder curatele geplaatst te worden? Dan laat je toch om te beginnen een dure kracht, wat zeg ik, twee dure krachten van T G, het voortouw niet nemen. Dan knap je dat toch zelf op, competente portefeuillehouder als je bent! In hetzelfde gesprek, wordt mij te kennen gegeven dat er al zo\u2019n tien miljoen euro doorheen gejaagd zijn en dat het nog vele jaren zal duren voor daar iets van terug gaat komen. Sterker nog het hele glazen project zal uiteindelijk tot een verlies leiden. Of moet ik nou schrijven lijden? Dat is toch te triest voor woorden. Waarom begin je dan aan zo\u2019n reis?\n\n Daar heb je dus het gedonder in de glazen. Deze uitdrukking betekent letterlijk \u2018daar begint de miserie\u2019 waarin miserie staat voor ellende, narigheid, mis\u00e8re, nood en armoede. Waarvan acte. Als dit zo doorgaat tenminste.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=38&terug=1", "body": "Met de vingers nog boven het toetsenbord, besluit ik om maar even door te mijmeren over de raadsvergadering van 17 april. Deze raad eindigde met een discussie over een mogelijke herindeling van de gemeenten op het eiland Voorne-Putten. De meerderheid van de raad is tegen zo\u2019n herindeling en dit keer niet alleen de twee oppositiepartijen, maar ook CDA en GBW. De VVD brulde \u2018voor\u2019 en D66 is er over in de war.\n\n De PW verwoordde, net v\u00f3\u00f3r de rondvraag, zorgvuldig, dat er de laatste jaren onvoldoende bestuurd is in Westvoorne, er geen geld meer in de buidel zit, het college miljoenen blijft uitgeven en de toekomst, financieel en wat betreft herindeling, er niet rooskleurig uitziet voor deze gemeente. Niemand reageerde.\n\n Beste mensen, dat zijn nou precies de ingredi\u00ebnten die de Commissaris van de Koningin nodig heeft om \u2018top down\u2019 deze gemeente op een financieel bedje van curatele te leggen en ze vervolgens aan een herindeling te onderwerpen. Het is voor mij een compleet raadsel dat de coalitiepartijen dat nou niet in de gaten willen hebben. Ze lijken zich wel belangrijk te voelen, als het college lispelt dat ze alleen maar uitvoeren wat de raad hen heeft opgedragen. Willen ze dan niet zien dat ze in werkelijkheid achter de grote mond van dit college aanhollen? Gehersenspoeld, lijkt het wel, alles goedkeurend wat dit college hen aanreikt. Het de laatste jaren met acht tegen zeven goedkeuren van een stroom van kredieten en de niet Onvoorziene, Onafwendbare, Onuitstelbare Onkunde (de vier O\u2019s) van dit college om ook maar iets op tijd, binnen budget of naar de wens van de burgerij te verwezenlijken, heeft ons nou precies op het punt gebracht waar we nu staan: de geloofwaardigheid is verdwenen en het geld is op. Dan kun je nog even doormekkeren dat je tegen herindeling bent, maar je hebt potverdriedubbeltjes de gereedschappen daarvoor zelf aangedragen.\n\n\n\n Ja, en dan kun je nog even gauw het goedlopende Woonbedrijf gaan verpatsen en daar een paar miljoentjes aan overhouden, zodat je tijdelijk een gaatje kunt dichtsmeren, maar als je ondertussen gewoon doorgaat met waar je mee bezig was, en je blijft geld als water uitgeven aan zaken als het vermaledijde glasproject, allerlei andere niet realistische projecten en aardige projectontwikkelaars, dan hoef ik je toch niet verder uit te leggen waar je mee bezig bent?\n\n\n\n Je bent dan toch gewoon je gemeente aan het verraden. Je geeft haar weg, je verkwanselt haar, je laat haar ten prooi vallen aan het spook van de herindeling, je bewerkstelligt het verlies van haar identiteit. In plaats van je uiterste best te doen om haar te redden en haar z\u00f3 bestuurskrachtig te maken dat heel Nederland \u2018in awe\u2019, in bewondering, naar Westvoorne staart!\n\n Wat zeg je, dat gaat niet lukken met dit college aan het roer? En je weet daar geen oplossing voor? Je bent te bang voor de grote monden en je ervaart het als t\u00e9 moeilijk om zonder ruggengraat rechtop te gaan zitten?\n\n Ben je dan de boel niet aan het verraden? Of stuur je toch gewoon op herindeling aan?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=41&terug=1", "body": "Het te nemen besluit over de woningbouwplannen voor De Rots in de raadsvergadering van 29 mei bleek een appeltje eitje. Alle coalitiepartijen waren even vergeten, dat ze het college in 2010 een ruim bedrag van 1,7 miljoen toegeschoven hadden om een laag plannetje te gaan ontwikkelen. Ze hadden er bij gestaan en er naar gekeken hoe er het afgelopen jaar een quasi werkgroepje samengesteld werd voor een trajectje burgerparticipatie. De randvoorwaarden werden echter zonder participatie door het college opgelegd, een extra burgerlid werd halverwege de rit aangetrokken en een partijdige participatiedeerne ingehuurd. Dus wel een laag plannetje, maar niet qua hoogte. Er werd ook nog een oudere jongere gevonden met een hoge drang om Rockanje jong te houden en de teerling was alweer geworpen. Ook de coalitie werd kennelijk geprepareerd, want ondanks de uitdagende stemverklaring van de PW, betuigden alle coalitiepartijen hun liefde aan die ene oudere jongere en aan een, alweer, zij het nu twee jaar later, hoog plan. De voorkeur van de meerderheid der werkgroep \u00e9n omwonenden voor variant 1, de twee onder \u00e9\u00e9n kapwoningen, werd hiermee totaal genegeerd. Overigens, tot mijn spijt, ook door de PvdA. Het was dus een keer 10 tegen 5 in plaats van 8 tegen 7.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=45&terug=1", "body": "Mijn keuze viel op de extra raadsvergadering van Westvoorne met betrekking tot het aftreden van wethouder Ies Klok van 19 oktober j.l. live. Ik viel met mijn neus in de boter. Een motie van wantrouwen van de heer Bussink (PvdA).\n\n \n\n Met weemoed sprak hij over de tijd waarin men een betoog begon met \u2018geacht college\u2019. Ja, de tijden zijn veranderd! Op dit moment zou het \u2018veracht college\u2019 kunnen zijn op grond van het volgende. Nadat de heer Bussink de motie van wantrouwen had toegelicht werd niet langer door de raadsleden op de bal gespeeld maar op de man. Zelfs de postzegelverzameling van de heer Bussink kwam aan de orde door de heer Vriends (CDA), kennelijk bij gebrek aan steekhoudende argumenten. De heer Heindijk (GBW) ging over tot excommunicatie met de PvdA. \u2018Wij willen niet meer met jullie samenwerken\u2019, aldus de heer Heindijk. Dit alles omdat de heer Bussink een lijst van misgelopen projecten presenteerde, te weten: de afhakende investeerder van de golfbaan, de klungelige aanpak van de aanbestedingsprocedure van de woningstichting, de Rots en het Kerkplein. Als laatste het gigantische verlies dat geleden is op de herplaatsing van tuinbouwkassen. De coalitie durfde het blijkbaar niet aan hierop inhoudelijk te reageren. De arme Bussink had een open zenuw te pakken. Wat mij tevens opviel, was dat oppositiepartij Westvoorne de regie in handen had, hun kennis verloochent zich niet. Ook van deze club kwam een motie van wantrouwen tegen de coalitie die accepteert dat veel geld van burgers door het putje gespoeld wordt. Hoeveel domheid zit er in de raad? In ieder geval niet in Ies Klok. Deze man, verantwoordelijk voor falende projecten, gaat blij naar huis met een riante wachtgeldregeling. Chapeau Ies Klok!\n\nWat mij intrigeert, is wat zich in het hoofd van onze \u2018edelachtbare burgervader\u2019 afspeelt. Ik meende toch ietwat ergernis te bespeuren. Turfde hij de moties van wantrouwen in het kader van zijn carri\u00e8re of dacht hij \u2018het wordt vanzelf 11 uur\u2019?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=47&terug=1", "body": "We zeggen het nog maar eens: met goed beleid waren deze bezuinigingen echt niet nodig geweest, maar zelfs nu de financi\u00eble nood hoog is, met dank aan college en coalitie, had men nog steeds de mogelijkheid verstandig te bezuinigen, in lijn met onze idee\u00ebn over Westvoorne.\n\nTekenend voor de vrijblijvende bla-bla cultuur in de coalitie, is dat men de mond vol heeft over Westvoorne als toeristische recreatiegemeente, waarin ge\u00efnvesteerd moet worden, maar evenzogoed een uurtje of wat later besluiten neemt die daar juist tegenoverstaan.\n\nDe Partij Westvoorne wilde een extra verhoging in de toeristenbelasting doorvoeren, omdat onze tarieven daarin laag zijn vergeleken met andere kustgemeenten of gemeenten met een toeristisch karakter.\n\n Dat mensen massaal weg zouden blijven als hun verblijf in een hotel een paar euro extra kost, wagen wij te betwijfelen en als je onze tarieven beziet voor de campings, dan liggen die ongeveer op de helft van wat andere gemeenten met toeristische ambities rekenen.\n\nDe aanpassing die de coalitie voor de toeristenbelasting voor campings heeft bedacht, bedraagt voor 2013 welgeteld 1,2 cent per dag !! Ja mensen, als je met 4 personen 3 weken op de camping staat, ben je dan zomaar bijna een euro extra kwijt!\n\n Met een dubbeltje per nacht extra (\u20ac0,70 per nacht, nog steeds rond de helft van wat gangbaar is) hadden we de hondenpoep problemen kunnen aanpakken, zoals we eerder hebben afgesproken, en hadden we niet hoeven toeleggen op de aantrekkelijkheid van onze gemeente, maar er zelfs nog in kunnen investeren.\n\n De coalitieplannen rond toeristenbelasting zijn overigens uitgewerkt door de heren Dukker en Sjoukes, die zelf een camping heeft.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=44&terug=1", "body": "Plannenmakerij moet wel eens overgedaan worden. Zo bleek bij het uitzetten van de kadastrale lijnen, dat een stukje grond binnen het plan in gebruik was bij een buurman. Ach, dat komt vaker voor, dan ga je in overleg. Zo ook de gemeente Westvoorne die al snel de buurman uitnodigde voor een goed gesprek\u2026 met een jurist aan tafel. We kennen intussen wel de voorliefde van de gemeente Westvoorne om Jan en alleman met juridische krachtpatserij te bestoken, een advocaat is namelijk helemaal niet zo duur, als de burgers van Westvoorne met zijn allen de rekening betalen.\n\n En ook hier werd meteen zwaar geschut ingezet, er volgde al rap een dagvaarding, waarin het betwiste stukje grond werd opge\u00ebist.\n\n Dat de buurman beweerde dat het bewuste stukje al heel lang, veel langer dan de wettelijke verjaringstermijn bij hem in gebruik was, dat hij zelfs niet beter wist dan dat het altijd al zo geweest was, deed niet terzake.\n\n De gemeente wilde die krappe 13 vierkante meter terug, zodat ze hun plannen niet hoefden bijstellen. In de nieuwe situatie zou de gemeente namelijk een huis minder op het lapje grond kunnen bouwen, al snel een strop van een ton, of anderhalf, in euro\u2019s.\n\nHet ging mis, natuurlijk. De gedagvaarde buurman zag zich genoodzaakt een dure advocaat in te schakelen om zijn gelijk te halen. Nadat de advocaat alle feiten, bewijzen en getuigenverklaringen op een rijtje had gezet, haalde de gemeente al snel bakzeil. Natuurlijk had de buurman gelijk. Regels zijn regels, en die gelden voor iedereen, ook als het om verjaring gaat. Het stukje grond was al zo lang in gebruik bij hem en de vorige generatie, dat het zijn eigendom was geworden.\n\nEen strop voor iedereen. De gemeente zag zich genoodzaakt de plangrens aan te passen, wat er toe zal leiden dat 1 woning minder in het plan kan worden gebouwd, en de buurman had zijn stukje grond, maar dat was bepaald niet goedkoop geweest. De buurman betaalt namelijk zelf voor zijn advocaat.\n\nIn de commissievergadering, toen het bestemmingsplan werd besproken, maakte Bert Heindijk van Gemeentebelangen terecht een opmerking hierover, dat de communicatie met de buurman niet goed was verlopen en beter had gekund, met uiteraard een beter resultaat voor gemeente en buurman.\n\n Wakker geschud door Bert, zijn we in het dikke dossier gedoken en kwamen erachter dat de gemeente de zaken inderdaad niet goed had aangepakt. Blijkbaar denkt men nog steeds dat je vooral je juridische spierballen moet laten zien als je met een inwoner in gesprek gaat.\n\n\n\n Maar ook werd duidelijk, dat de situatie best te repareren was, bijvoorbeeld door alsnog in overleg te gaan met de buurman, om te proberen het stukje grond alsnog over te nemen en toe te kunnen voegen aan het plan. In de aankoopprijs zou dan niet alleen de prijs voor de vierkante meters worden opgenomen, maar ook de daadwerkelijke juridische kosten die de buurman had moeten maken in deze kwestie. Dat leek ons moreel fair, omdat de gemeente op deze manier de eerdere handelwijze recht kon zetten, maar bovendien zou het voor beide partijen financieel aantrekkelijk zijn. Goed, de buurman was zijn stukje grond alsnog kwijt, maar hij zou met de schrik vrijkomen voor wat betreft de hoge advocaatskosten. En de gemeente? De gemeente zou een huis meer kunnen bouwen in het plan, wat waarschijnlijk na aftrek van alle kosten nog steeds een meeropbrengst van ruim een ton zou geven. Was de rekening voor het golfbaan-echec ook meteen gedekt!\n\nHiertoe hebben we dus een motie opgesteld, en vooraf besproken met de fractievoorzitter van Gemeentebelangen, en met de intussen verantwoordelijke wethouder, van dezelfde partij.\n\n Beide heren konden zich wel vinden in de motie, de fractievoorzitter zegde steun toe en de wethouder zag wel mogelijkheden in de uitvoering.\n\n Tot het college-overleg dan. Toen kwam namelijk de wethouder in beeld die zo\u2019n puinhoop van het overleg had gemaakt (inderdaad, dezelfde als van de golfbaanmisser van een ton) en die vond natuurlijk dat hij helemaal niets fout had gedaan. De gemeentebelangenwethouder liet zich weer eens sturen met een belachelijke \u2018oplossing\u2019 voor het probleem, waar naar ons idee nooit iets van terecht zal komen: het plan wordt straks meeverkocht met het woonbedrijf (hoe raak ik mijn blunderputjes kwijt\u2026) en dan zal de wethouder tegen de nieuwe eigenaar zeggen dat de buurman nog een stukje grond te koop heeft, zodat hij een huis meer kan bouwen in het plan. Zo schuif je dus met een mooi verhaal je eigen verantwoordelijkheid af en los je verder niets op!\n\n De koper van het woonbedrijf gebruikt ook zijn rekenmachine en vanwege een huis minder, zal de portemonnee ook minder ver opengaan: rekening is voor de burgers van Westvoorne.\n\n Dan is het zeer de vraag wanneer er gebouwd zal worden, als het ooit gebeurd, en of de koper dan de plannen van de gemeente intact laat of heel iets anders bedenkt. En in het zeer onwaarschijnlijke geval dat de nieuwe eigenaar bij de buurman aanklopt, denkt u dan dat hij bereid zal zijn de portemonnee een flink stuk verder open te trekken om het juridische voetstampen van de gemeente goed te maken? Ik dacht het niet.\n\nMaar u raadt het al: Gemeentebelangen stemde toch maar niet in met de motie, die was overbodig omdat de wethouder met die prachtoplossing was gekomen. Net zoals een handtekening vergeten en opdraaien voor een ton kosten voor een golfbaan die er nooit komt een risico was, en een wethouder die niets begrijpt van latente reserves ook maar een mens is.\n\n Gewoon mee blijven hobbelen en vertrouwen blijven uitspreken in dit college. Het zijn toch andermans centen die er doorheen gejaagd worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=46&terug=1", "body": "Ik ben al wat ouder en als ik over de 3 O\u2019s hoor, moet ik altijd denken aan het Brandpreventje van Postbus 51, die ons juist waarschuwde voor de 3 O\u2019s: Onwetendheid, Onachtzaamheid en Onoplettendheid. Want: \u2018Voorkomen is beter dan blussen!\u2019 En je zal het niet geloven, als je ziet waaraan de laatste 3 jaar zoal extra geld is uitgegeven, kan je niet anders dan concluderen dat de meeste extra uitgaven prima voldoen aan deze 3 O\u2019s.\n\nDaar vallen dus in ieder geval niet de ton schade onder die de gemeente opliep toen de ontwikkeling van een golfbaan niet doorging en bleek dat men vergeten was een overeenkomst te laten ondertekenen. Dan de kosten van de afwaardering van niet in exploitatie genomen gronden. Jeroen Noordermeer van de Partij Westvoorne legde haarfijn uit, hoe een alternatieve werkwijze de gemeente voor een enorme schadepost zou kunnen behoeden. De coalitiepartijen, maar ook wethouders Van Lith en Van Montfoort, zaten erbij, luisterden ernaar en begrepen er niets van. Maar besloten evengoed toch maar tot afwaardering over te gaan. Kost de gemeente nu al dik 2 ton, alleen aan rente!\n\n Dan de kosten die nog gaan voortkomen uit het door de Raad van State vernietigde bestemmingsplan Zeegebied (wie weet er al een nieuwe naam voor \u2018Aan Zee\u2019, als het straks ergens ander ligt?) voldoen ook niet aan alle O\u2019s, hoewel de Partij Westvoorne dit fiasco wel voorzien had. En je moet al helemaal niet denken aan de kosten die gemoeid zijn met het risico dat we lopen bij de verkoop van het woonbedrijf en alle losse eindjes die men daarbij voor lief neemt, om maar niet naar de oppositie te hoeven luisteren. Als dat misloopt, is het failliet van Westvoorne een feit.\n\nBepaald ook niet onvoorzien, onuitstelbaar en onafwendbaar, is het nog meer geld uitgeven aan alweer een nieuwe wethouder, die dan voor 2 dagen per week aan het werk gaat.\n\n Nog even los van de vraag of het vertrek van wethouder Klok onafwendbaar was, gelet op de reden die men hiervoor opgeeft, moet je je heel erg afvragen of het niet veel beter zou zijn als bijvoorbeeld wethouder Van Lith een dag meer zou gaan werken, of 2. Dan werkt hij tenminste voor zijn geld, in plaats van het nu als wachtgeld te incasseren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=42&terug=1", "body": "Het moet me van het hart. Ik weet dat het een besluitonderwerp was, waardoor debatteren uit den boze was, maar het besluit over de afwaardering van de in Westvoorne niet in exploitatie genomen gemeentelijke gronden was wel een erg \u2018kwikkie\u2019. Onze kritiek tijdens de vorige vergadering had totaal geen zoden aan de bekende dijk gezet. Restte ons om nog maar een keer te klagen over het gebrek aan creatief vermogen en inzicht van dit gemeentebestuur en te vermelden dat de 6 ton extra die de coalitie goedkeurt voor De Rots een onbegrijpelijk presentje voor de volgende eigenaar van het woonbedrijf is, maar het mocht natuurlijk niet meer baten. De lasten wonnen het en de wethouder glimlachte vergenoegd tegen zijn ruimtelijk geordende collega naast hem: hij had het voor elkaar, alles zal gewoon doorgaan. Weer 6 ton weggegeven en als extra bonus werkt het college ook het woningbouwplan nog even verder uit en vraagt een omgevingsvergunning aan. Je begint je toch af te vragen voor wie?\n\nWat betreft de windmolens blijkt dat de coalitie geen waarde hecht aan de demarcatielijn tussen Havenbedrijf en Westvoorne. Dat lijkt mij merkwaardig, maar samen met het college geven ze de voorkeur aan \u2018het halen van een wit voetje en het nemen van hun verantwoordelijkheid\u2019. Wat dat dan ook mag betekenen. Of er meer troep over onze gemeente uitgespreid wordt, van welke aard dan ook, ik weet het niet hoor, deert hen kennelijk niet. En om dat in ieder geval aan een onderzoekje te onderwerpen, zoals de PW voorstelde, vinden ze niet nodig en te duur. Het ergste vind ik dan nog het slaafse toontje en het valse technische deuntje. Zou het toch ook niet gewoon een zekere mate van luiheid zijn?\n\nDe situatie rond het paraplubestemmingsplan Wonen is bijna een mystieke, moet ik zeggen. Best ingewikkeld hoor, maar het komt er op neer dat er in Westvoorne bijna 60% meer op een bouwvlak gebouwd mag gaan worden dan tot nu toch mocht. Overal, behalve in het intensiveringsgebied Tinte!! Want, zo luidt de offici\u00eble versie, daar is net een bestemmingsplan voor afgerond en om dat nou weer aan te passen, zodat elke burger in Westvoorne dezelfde rechten krijgt, nou nee, dat is te duur. Maar als je dan een beetje door gaat vragen bij deze en gene, kom je achter de waarheid en die is dat de glastuinbouw van mening is dat een burgerbouwvlak met meer bebouwing het lastiger maakt om glastuinbouwvlakken vol te zetten\u2026 Denk daar maar eens over na. En neem dan van mij aan dat hier een lobby achter zit naar coalitie en college. Lust je nog peultjes? De mensen die het gemakkelijkst het woord belangenverstrengeling in de mond nemen, lopen hier voorop. Het is een slechte wereld. Met veel monniken met ongelijke kappen...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=53&terug=1", "body": "In de discussie die hierover ruim een jaar geleden werd gevoerd (u herinnert zich misschien nog de enqu\u00eate die wij, PW, onder alle winkeliers in Westvoorne hebben uitgevoerd), heeft de PW het college opgeroepen geen onheus beroep op de toeristenclausule te doen en 2012 te gebruiken om alle plussen en minnen van de zondagopenstelling goed te onderzoeken en op basis daarvan de randvoorwaarden te scheppen voor een succesvolle zondagopenstelling, zodat winkelend publiek en betrokken ondernemers optimaal profiteren, zonder overlast of problemen te veroorzaken voor wie niet op een zondagopenstelling zit te wachten.\n\n Natuurlijk is dat niet gebeurd.\n\nWe gingen er zonder meer van uit dat de VVD intussen een plan had bedacht, een goed idee had gekregen, omdat men de kwestie opnieuw wilde bespreken, nadat vorig jaar beleid was vastgesteld. Echter, tijdens de vergadering bleek dat de VVD eigenlijk zelf geen idee had, wat er dan zou moeten gebeuren. Niemand had zich echt voorbereid op de kwestie. Zo help je ondernemers natuurlijk ook niet verder. Dukker blijft wellicht nog even boodschappen doen bij de Jumbo in Brielle.\n\n Overigens is er nieuwe wetgeving onderweg, waarbij de toeristenclausule komt te vervallen en de gemeente de mogelijkheid krijgt zondagopenstelling gedurende het gehele jaar toe te staan. Wat de PW betreft wachten we nu maar deze wetgeving af, om de zaak dan goed te regelen. In de tussentijd kan de gemeente dan ook \u00e9cht werk maken van de belangenafweging op 6 punten die de winkeltijdenwet vraagt: werkgelegenheid, economische bedrijvigheid, zondagsrust, winkeliers met weinig personeel, winkelpersoneel en leefbaarheid-veiligheid-openbare orde.\n\n En als er echt dringend iets moet worden gedaan om de Oostvoornse supermarkten deze winter door te helpen, dan denken wij dat een discussie over artikel 6 van de verordening, waarin het college de bevoegdheid krijgt slechts 1 winkel aanvullende zondagopenstelling toe te staan en dan pas vanaf 16.00 uur wellicht uitkomst kan bieden.\n\n De PW heeft geen bezwaar tegen een goed opgezette en doordachte zondagopenstelling. Het overgrote deel van de ondernemers had in onze enqu\u00eate ook al aangegeven geen behoefte te hebben de winkel op zondag open te gooien, maar evenzogoed geen bezwaar te hebben, als een enkele winkelier dat wel zou doen. \n\n Het komt een volgende vergadering alsnog aan de orde. Wij zijn er klaar voor.\n\nDe idee\u00ebnarmoede van de VVD over de winkelopenstelling, maakte de plotselinge ingeving die VVD-er Dukker eerder op de avond had des te verbazingwekkender. Het leek hem zomaar ineens te binnen te schieten: \u2018We schaffen de kadernota af! Die moet toch maar steeds worden bijgesteld.\u2019 In al zijn treurigheid was het ook best grappig om te zien hoe VVD-wethouder Van Montfoort, die normaal de meest simpele financi\u00eble vragen al moet doorspelen naar zijn ambtenaren, meteen spontaan aanhaakte, met in zijn kielzog overigens nog een aantal coalitieleden. De meest simpele motie moet doorgaans 3 dagen van te voren bekeken worden voor er over gediscussieerd kan worden, maar een idee om de kadernota af te schaffen wordt binnen 5 minuten omarmd. Ja, ja. Een alternatief was er ook al: we zouden gewoon van tijd tot tijd worden bijgepraat door de wethouder en afdeling, over hoe Westvoorne er financieel voorstaat.\n\nAls het agendapunt van die avond, waarin een aantal nieuwe financi\u00eble ontwikkelingen zou worden besproken, daarvan een voorproefje was, dan vinden wij dat niet zo\u2019n goed idee.\n\n \n\nWie had gehoopt op een pro-actief verhaal over zaken die op ons afkomen en hoe we daar zo goed mogelijk mee om kunnen gaan als gemeente, kwam van een koude kermis thuis.\n\n \n\nVan de opgesomde onderwerpen, onder andere de metropoolregio, consequenties van het regeerakkoord en het onderhandelaarsakkoord, afwaardering grondexploitaties, cijfers over 2014-2017 op basis van prijsindex, 2de marap 2012, schatkistbankieren, werd alleen ingegaan op de landelijke en wettelijke ontwikkelingen en dan nog in zeer algemene zin, waarbij de kern van het verhaal eigenlijk steeds was, dat nog heel veel onduidelijk en onzeker is, of zelfs dat er voor Westvoorne eigenlijk nauwelijks gevolgen waren van maatregelen.\n\n \n\nToen de voorzitter het onderwerp wilde afsluiten, voordat gesproken was over de Westvoornse grondexploitatie, werden de mappen snel dichtgeklapt en stonden wethouder en ambtenaren al bijna in de gang. Uiteindelijk werden ook aan dit voor Westvoorne zeer concrete en ingrijpende onderwerp nog wat woorden besteed. Tot ons afgrijzen werd meegedeeld dat men geen inzicht heeft in wat de herwaardering van grondexploitaties voor de gemeentelijke financi\u00ebn gaat betekenen. Geen idee! Onbegrijpelijk dat het college daar niet bovenop zit. \n\n \n\nBlijkbaar houdt de wethouder het liever nog even als verrassing. Misschien hoopt hij dat in de tussentijd de crisis weer verdwijnt en de markt aantrekt. In de toekomstvisie van de wethouder gaat het zonnetje dan weer schijnen in Westvoorne. Misschien is het een goed idee, om de barometer even te laten voor wat die is, en de boeken eens wat beter te bestuderen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=52&terug=1", "body": "Na zes ton euro plus voor het doen herrijzen van een koepel is het college van B&W van onze, zo langzamerhand op raadselachtige wijze bestuurde, gemeente Westvoorne nu van plan om een slordige 7.204 euro meer dan 3 ton euro naar een vitaliteitstuin te schuiven. In beide gevallen gaat het hier om subsidie van de Stadsregio. In beide gevallen is de ontvangende partij het dorp Oostvoorne. In beide gevallen heeft iemand dus op enig moment besloten om bij de Stadsregio een verzoek in te dienen. \n\n\n\n Wie of welke groep van iemanden dat dan ook geweest mag zijn\u2026 \u00e9\u00e9n ding is glashelder. De koepel \u00e9n de tuin moeten op \u2018de lijst van nog in Westvoorne te verwezenlijken dingen\u2019, die ongetwijfeld door hard \u2018samen werken\u2019 voortgesproten is uit de programma\u2019s en visies van college en coalitie, bovenaan hebben gestaan. Boven heel veel andere noodzakelijke en gewenste items in Tinte of in Rockanje of in Oostvoorne of in de tussen die kernen gelegen buitengebieden.\n\n\n\n\n\nWat evenzo helder is, dat kan ik u verzekeren, is dat de gemeenteraad pas op het allerlaatste moment over deze transacties ingelicht is. Althans de oppositie en in ieder geval de oppositiepartij Partij Westvoorne. Als een soort mededeling komt zoiets dan uit het college rollen, als een drol uit het achterend van een koe\u2026 flats, daar is het dan, totaal voorgekookt, onwelriekend en wel\u2026 Of we het dan nog wel even willen goedkeuren in een raadsvergaderingetje\u2026 De koepel werd uiteraard met gejuich begroet door de coalitie. Hun achterban, zijnde het koepelbestuur, dat ver daarvoor samen met de wethouder de stormbal al festijnlijk hees, kon immers niet teleurgesteld worden. En zo zal het met de vitaliteitstuin ook wel weer gegaan zijn. \n\n \n\n Wie daar nou weer beter van wordt, weet ik niet zo gauw, maar in ieder geval niet Tinte of Rockanje. Die zijn gewoon nog niet aan de beurt en in deze raadsperiode, die nog een jaartje te gaan heeft, hoewel beloofd, beloofd en nog eens beloofd, zullen ze ook niet meer aan de beurt komen. Want het geld is immers op en subsidies worden elders besteed! Dientengevolge en aldus zullen alle mogelijkheden, die onlangs in de structuurvisie Tinte-dorp vastgelegd werden, onbenut blijven en zal Rockanje nog weer wat langer moeten wachten op het fatsoeneren van haar centrum.\n\n\n\n\n\nRockanje voorop natuurlijk, want daar zijn al zo veel en zo vaak beloftes naar toe geslingerd, die dan vervolgens niet waargemaakt werden en worden. Ik geef toe, dat er een sparretje op het dorpsplein neergeplempt werd in december en dat twee wethouders dit feit hebben staan te bejubelen, als zijnde de eerste stap naar een gezellig en aantrekkelijk winkelgebied. En er zal ook nog wel een boom en een bank een dorpspompje bijkomen, maar daarna zal het weer ontzettend stil worden, beste Rockanezen. Want het geld is immers op en subsidies worden elders besteed! \n\n\n\n Bovendien, voor zo ver ik het kan zien, is het college van plan om de idee\u00ebn voor een kwaliteitsimpuls aan het centrum van Rockanje, die kennelijk door een selecte groep bewoners en ondernemers opgehoest zijn geworden, over de schutting naar een projectontwikkelaar te gooien ter verdere uitwerking ende ontwikkeling. Ik heb dan meteen weer mijn bedenkingen hierbij wat betreft de burgerparticipatie. Gaat Rockanje dan echt krijgen wat het wil en nodig heeft of wordt het voor de zoveelste keer goed voor de ontwikkelaar en niks voor het dorp!? \n\n\n\n Persoonlijk denkekik, dat de beste optie voor zowel Rockanje als Tinte is om deze raadsperiode maar af te schrijven. Om maar niets meer te wensen of te willen, maar om er simpelweg voor te gaan orgen dat er vanaf 2014 een bestuur stuurt dat er wel voor de inwoners van Westvoorne zit en niet voor zichzelf of zo... \n\n En, beste mensen, daar zorg je voor door in maart 2014 te stemmen op de Partij Westvoorne en de vijf zetels die deze partij bij de laatste gemeenteraadsverkiezing scoorde te verdubbelen! Dan zorg je er voor dat je niet nog eens vier jaar naar de pomp moet lopen\u2026.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=50&terug=1", "body": "Ik stond op het kruispunt van onze drie dorpen en blikte terug op de politieke gebeurtenissen van het afgelopen jaar. De verwachte symbiose had niet plaatsgevonden, maar de blom had geen fractie van haar sterkte ingeboet. Van die fraaie blom, die nog steeds aan de voorkant van het kleurrijke gelderland stond, keek ik zoals gewoonlijk wat noorder naar het meer, het verre meer aan de overzijde. Het viel me op dat het kraaijeveld aan de einder niet langer zichtbaar was en dat de man nu op de bank voor het huis zat. Tegelijkertijd zag ik de grave met bedachtzame tred uit beeld verdwijnen.\n\nOnder een tentje bij een nieuw, duur uitziend bushokje, aan de langen zijde van het plein, op de positie waar ma ooit een vliet wilde laten stromen, waren enkele figuren met gebogen rogge iets in de veengrond aan het doen. Ze verrichtten met elkaar een degelijk stukje arbeid, maar het was duidelijk dat ze tijd te kort kwamen. De kalende man onder hen stond na enige tijd tevergeefs wroeten op, stapte in de bus die net stopte en verdween uit het sink. De tintige dame naast hem nam de leiding corzelig maar resoluut over en spoorde haar gezellen aan door te gaan met nivelleren.\n\nTezelfdertijd zat onder aan de brink, op het dak van de meest rechtse kraam, een blonde kraj bepaald hinderlijk te janneke. Achter de toonplank was een dijk van een heijn met brede armgebaren ruud bezig een forse jaap dukkers op hoofdlijnen aan te prijzen. De kraam iets meer naar het midden had de vorm van een rieten wimwim waarin een wat sjoukes figuur en een tweede, weerbertig uitziende, heijn heen en weer schoten om ondermaatse weetjes aan toeristen te verkopen. In de kraam rechts van het midden stond een vriend die met een coep telkens een stille beukel uit een ruyven verdraaide en onverstaanbaar aan de man bracht. Aan de zijkant in een halve wimwim waren, zag ik, ogenschijnlijk duurzame maar toch hartoge nollen in lange petertjes te koop staan voor een slinks prijsje ruim onder de kiesdeler.\n\nMaar, het was duidelijk dat er geen winst werd gemaakt. Het was niet langer te verheuvelen dat er niet meer dan een beetje kleingeld binnenkwam. De meerderheid zag hun handel radeloos verpietersen en wendde zich tot de vergadering in het centrum. Inmiddels was het plein omringd door ontevreden burgers die wilden participeren. Onder hen veel kaal geslagen ouderen, die met een veel te dure rots zaten opgescheept. Ook zag ik een minium groepje jongeren, dat een nieuwe rickstart wilde maken. Het jong liet zich echter, daarin bij gestaan door een zwijgzame vries, niet manipuleren en gaf spreekbonnen uit van maxium vijf minuten. Het maatschappelijk middenveld vormde een haag en ma morde, maar kreeg geen onderdak. Slechts een verenigde en betaalde groep huurders bond gewoon in. Een servituutje later kregen de kooplui het aan de klok met een feodale schepen. Deze probeerde lakens uit te delen, maar had geen vergunning en schoot zijn zoveelste bok. Onverwacht zegde hij iedereen de wacht aan en verliet voor hetzelfde geld triomfantelijk de markt, luid en anoniem uitgefloten door de menigte. Een lange man met een wat mulder voorkomen nam aarzelend zijn plaats in en trachtte de gemoederen te bedaren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=48&terug=1", "body": "Zo bezuinigt de coalitie op doelmatigheidsonderzoeken binnen de eigen organisatie. Als je bedenkt wat er allemaal beter had gekund (laten we het gezellig houden) in de laatste jaren, zou je meteen moeten inzien dat er veel geld te verdienen valt door werkwijze en procedures te onderzoeken. Maar dat was voor de coalitie qua denkwerk alweer een brug te ver.\n\nOver de toekomst gesproken: stimuleringsmaatregelen op het gebied van duurzaamheid: geschrapt, naar het zich laat aanzien op voorspraak van duurzaamheidspartij D66, omdat \u2018stimuleringsmaatregelen per definitie tijdelijk zijn.\u2019 Wat is dat voor pseudo-wetenschappelijk geneuzel?\n\nMet de mond vol over burgerparticipatie (tot nu toe vooral misbruikt om een zogenaamd draagvlak te cre\u00ebren voor de wil van het college) is het natuurlijk van de zotte dat je een Adviesraad waarin betrokken burgers zitting hebben zomaar afschaft om een paar centen extra te reserveren. Met het verhogen van de leges, een lastenverzwaring ondanks eerder gedane beloften, wordt eenvoudigweg de rekening van bestuurlijke onmacht bij de burger neergelegd: \u2019Ach, reken jij even af, dan pak ik alvast mijn jas.\u2019\n\nAllemaal bezuinigingen die we graag hadden teruggedraaid en ook hier hadden we een eenvoudige oplossing voor het gat dat zou ontstaan in de begroting.\n\nDe gemeente krijgt geld van het rijk om de boel binnen de gemeente draaiende te houden. Daarin treden wel eens veranderingen op, een korting, een extra bijdrage. Om deze veranderingen op te kunnen vangen wordt een stelpost in de begroting opgenomen. Als we naar de laatste jaren kijken, zien we aanpassingen in de orde van grootte van \u20ac15.000 tot \u20ac60.000, echter de stelposten die worden opgenomen bedragen enkele tonnen per jaar, tot meer dan een half miljoen in 2014.\n\nVolstrekt onnodig als je bedenkt waarvoor deze stelposten bedoeld zijn. De enorme bedragen lijken vooral als buffer te dienen om de gevolgen van andere financi\u00eble risico\u2019s die we lopen op te vangen.\n\n Dat getuigt van realiteitszin, zult u zeggen, maar het is ook weer een typisch voorbeeld van \u2018investeren aan de achterkant.\u2019 Met bezuinigingen haalt men zich problemen op de hals, en de rekening zal later worden betaald.\n\nBovendien wordt op deze kostbare manier het werkelijke probleem aan het zicht onttrokken. We staan op de rand van de financi\u00eble afgrond en we zijn bang dat het college hier w\u00e9l de weg vooruit zal weten te vinden. De diepte in.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=51&terug=1", "body": "Van de ietwat betere verstandhouding, die ik in de laatste commissievergaderingen en raadsvergadering voorzichtig had opgesnoven, was in de bijeenkomst van 18 december helaas niet veel meer te merken. Snuiven met twee gebroken ribben is deze keer zo wie zo uit den boze voor mij, maar het sfeertje dat mij nu via de online beelden van mijn Mac bereikt, stemt mij niet bepaald vrolijk.\n\nZowel over het niet-bestaande Handboek Projecten van wethouder Van Montfoort, over de tweede bestuursrapportage en alle daarin gerapporteerde en niet-gerapporteerde financi\u00eble perikelen in onze gemeente als over het raadsvoorstel c.q. raadscommissie ten behoeve van het oplossen van het tot nu toe misgelopen verzelfstandigen van het gemeentelijk woonbedrijf, was de irritatie in de richting van de Partij Westvoorne duidelijk voelbaar. Niet alleen bij de coalitiepartijen maar ook merkwaardig genoeg bij de voorzitter. Een aantal keren werd er tamelijk korzelig en zelfs verwijtend gereageerd op de terecht door de PW gestelde vragen en gedane observaties. En, dan kun je best \u00e9\u00e9n keer reageren met te zeggen dat die vragen eerder gesteld hadden moeten worden, maar een vraag is een vraag is een vraag. Dus, als hij niet eerder aan de orde kwam of als je hem gesteld hebt en geen of een incorrect antwoord hebt gekregen, dan is het wat mij betreft absoluut gerechtvaardigd om hem (weer) te stellen.\n\nLaten we bovendien eerlijk zijn. Als een wethouder vragen krijgt over zaken als \u2018budgettair neutraal\u2019 of plotseling in rook opgegane \u2018onrendabele toppen\u2019 dan behoort, lees behoort, hij daar ook antwoord op te geven. Wanneer hij dan ook nog snel even laat blijken er geen hout van te begrijpen, ondanks de phalanx hulptroepen aan zijn zijde, dan verliest hij zijn geloofwaardigheid. Doet diezelfde wethouder meer dan een jaar eerder een toezegging en komt hij die toezegging niet na, dan is hij eerlijk gezegd ook \u2018in overtreding\u2019. Dan kun je vervolgens wel kribbig worden, maar dat getuigt toch niet van veel respect voor de partij die de vragen stelt of het voorstel tot verbetering indient. Want als het nog niet was opgevallen, de Partij Westvoorne, de partij voor en door Westvoorne, heeft van meet af aan het welzijn van onze gemeente voor ogen gehad en zit er niet om vervelend of lastig te zijn, maar probeert te allen tijde iets aan te dragen voor de alhier zo noodzakelijke verbetering van kwaliteit.\n\nIk denk dat je kunt zeggen dat wij, de fractie van de PW, op heel veel punten gelijk hadden en gelijk hebben. Ik wil niet zo pedant zijn om te zeggen en nog gelijk gaan krijgen. Maar wat dacht u van de strandhuisjes die er niet kwamen en de vermaledijde servituten? Het bestemmingsplan zeegebied met de wijzigingsbevoegdheid die er wel degelijk uit moest? De onterecht voorgenomen verkoop van het woonbedrijf middels een slechte tender? Het glasplan dat zwaar schipbreuk leidt en in het voorjaar teruggebogen gaat worden naar het oorspronkelijke PW voorstel? Om er maar even een paar aan de grote klok te hangen\u2026 Verder zitten we nog met een paar slecht scorende projecten zoals de Rots en De Ruy en het Kerkplein die met de beruchte tender woonbedrijf weggemoffeld hadden moeten worden, maar de verliezen waarvan nu anderszins weggepoetst zullen moeten worden! Dat laatste zonder het hebben van of werken volgens een Handboek Projecten, waardoor en waarmee, neem het van een oude rot aan, miljoenen euro\u2019s bespaard hadden en zouden kunnen worden in deze gemeente. Wat we wel absoluut kunnen vaststellen, is dat het hele gebeuren de afgelopen drie jaar miljoenen euro\u2019s heeft gekost. Die er dus niet nu meer zijn, en, er zullen nog vele miljoenen nodig zijn! De reserves, het eigen gemeentelijke vermogen, heeft 16 miljoen aan waarde ingeboet. Het totale bedrag aan uitstaande leningen is aanzienlijk. Ik weet met aan zekerheid grenzende waarschijnlijkheid dat we inmiddels een onvoldoende weerstandsvermogen scoren. En alles gaat nog steeds \u2018budgettair neutraal\u2019, dat wil zeggen uit de reserves en dus buiten de balans van baten en lasten om, maar wel ten koste van het vermogen, de weerstandscapaciteit en dus het weerstandsvermogen.\n\nDe Partij Westvoorne denkt hard mee. Om er voor te zorgen dat we als gemeente uit deze impasses komen. Beter gezegd, we puzzelen mee, want met het gebrek aan inzicht dat er gegeven wordt en gezien de tegenwerkende krachten om zaken boven tafel te krijgen, is het helaas edoch waarlijk een kwestie van puzzelen. Dus moet je veel vragen stellen en zijn er even zo veel antwoorden nodig. Dan moet je als college of coalitie ook niet tegensputteren of verstoppertje spelen, dan moet je \u2018samen werken\u2019 aan oplossingen en verbeteringen. Dan moet je blij zijn met de inzet en de kennis of kunde van bijvoorbeeld een oppositie partij.\n\nIk hoop dat we in dit nieuwe jaar zaken toch weer ten goede zien keren. De openheid en de sfeer in de eerste plaats. Aan ons zal het niet liggen, want wij houden niet van geruzie of onplezierige bijeenkomsten. Zeker, wij houden er wel van dingen te benoemen, helder en recht voor zijn raap feiten en verhoudingen op tafel te leggen. Maar we houden niet van het rottige sfeertje dat er was, dat even weg leek te zijn, maar dat in de laatste raad weer terug kwam bolderen. \n\n Misschien gaat de \u2018mysterie persoon\u2019 hier iets zinnigs over vaststellen of zelfs zeggen. Ik ben benieuwd. Misschien wordt het Leen de huisman wel. Maar om te beginnen, zou ik iedereen aanraden de hand maar eerst eens in eigen boezem te steken en niet in die van de buurman of de buurvrouw.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=56&terug=1", "body": "Vandaag, 18 maart 2013, ontvangen wijvan het Westvoornse college op de op 5 april 2012 door de Partij Westvoorne gestelde vraag over de invloed van de geluidscontour van de Maasvlakte op mogelijkheden van woningbouw in Oostvoorne.Klik op het woordjeen lees het even na en constateer met mij, dat hier sprake is van een merkwaardige situatie.Immers, het zogenoemde \u2018Hogere Waarden Beleid\u2019 wast al het water van de zee niet af, dat nagenoeg de gehele stedelijke bebouwing van Oostvoorne zich bevindt in het gebied tussen de 50 en de 55 dB(A) contouren.En, er van uitgaande dat 50 dB(A) de toegestane waarde is en het geluidsdrukniveau dat het menselijk oor normaal gesproken gedurende wat langere tijd kan verdragen zonder beschadigd te worden, is het zonder meer verwerpelijk dat elke dB(A) daarboven \u2018gedoogd\u2019 wordt. Houd daarbij in gedachten dat elke verhoging van 3 dB(A) een heuse verdubbeling van de geluidsintensiteit bedraagt en dus een verdubbeling van wat het menselijk oor waarneemt en ondergaat.Het is dan maar mooi makkelijk voor het gemeentebestuur om een \u2018hogere waarden procedure\u2019 in het leven te roepen middels welke nieuw te bouwen woningen aan een aantal eisen moeten voldoen. Hetgeen uiteindelijk ongetwijfeld zal leiden tot hogere kosten voor de eigenaar van de woning, terwijl de verplichte geluidsluwe zijdes en ruimten hem nog steeds niet overal en altijd zullen vrijwaren van de te hoge geluidsniveaus. Want die geluidsniveaus zijn en blijven gewoon, hoe je het ook wendt of keert, t\u00e9 hoog.Dit is dan ook zoiets als \u2018het paard achter de wagen spannen\u2019. Je laat als gemeente toe dat de toelaatbare iso-dB(A) lijn opgeschoven wordt in de richting van je leefgebied en dan zeg je tegen je burgers dat zij nu ook fijn kunnen en mogen wonen in het 50-55 dB(A) gebied, als zij hun gevel, hun balkon, hun woon- en hun slaapkamers maar aan de geluidsluwe kant van de woning bouwen. Een grote partij nonsens natuurlijk om het zo voor te stellen, terwijl je gewoon alle fabrieken en bedrijven ten Noorden van ons fijne Westvoorne had moeten verplichten om minder geluid te produceren.Neem ff van mij aan dat zulks technisch heel wel mogelijk is. Geluidsbestrijding aan de bron heet dat en het kost een stevige stuiver. Echter, het kan en het is normaal, dat de vervuiler betaalt. En aldus zou het geluidsniveau aan het hek en uiteindelijk in onze oortjes terug tot acceptabele waarden gebracht kunnen worden. Draaiende apparatuur, zoals pompen en compressoren, maar ook luchtkoelers, kleppen, leidingen van stillere al dan niet draaiende delen voorzien of inpakken met geluidsisolerend materiaal. Zorgen dat het geluidsvermogen van een fabriek niet boven de toegestane waarde uitkomt, terwijl die waarde gebaseerd is op een toelaatbaar geluidsdrukniveau in de bewoonde gebieden. Een \u2018eerlijk waarden beleid \u2018zou je dat kunnen noemen en het lijkt mij niet zo moeilijk om daar een \u2018eerlijke waarden procedure\u2019 voor te ontwerpen. Maar het werd mij al eerder duidelijk, uit een persoonlijke briefwisseling met het Havenbedrijf, dat men er daar heel anders over denkt. De grote bedrijven aanpakken, is kennelijk een moeilijke zaak waar men zich niet aan wil branden. Nee, het is veel gemakkelijker en in de eerste plaats veel goedkoper om een gemeente om de vinger te winden en de normen gewoon wat de verlegen c.q. te verhogen.Een onze vorige en huidige bestuurders hebben zich daar braaf bij aangesloten. Maar ja, als je weinig of geen ruggengraat hebt, is het ook uiterst moeilijk om je rug recht te houden. En als je slechts buigt voor het grote Havenbedrijf en als bevriend jongetje een Convenant sluit met deze instantie, waarin je veel weggeeft en niets terugvraagt, dan is Westvoorne zeker in last. Dat ze daar dol zijn op het college van Westvoorne is niet zo vreemd. Ja toch, niet dan!?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=57&terug=1", "body": "De 50 dB(A)-contour vanwege het industriegebied Maasvlakte-Europoort ligt ongeveer ter hoogte van de Rietdijk en de Berkengorsweg. Nagenoeg de hele stedelijke bebouwing van Oostvoorne ligt derhalve binnen deze 50 dB(A)-contour. De 55 dB(A)-contour ligt vrij dicht langs het industriegebied namelijk in de lijn ter hoogte van de Strandweg, Sportlaan, Kamplaan en Zeehoeveweg. \n\n Uit bovenstaande blijkt dat de invloed van de geluidszone industriegebied Maasvlakte-Europoort zich uitstrekt over een groot deel van onze gemeente. Via het gemeentelijke Hogere waardenbeleid Wet geluidhinder, dat van toepassing is in het gebied tussen de 50 en 55 dB(A), zijn er echter goede mogelijkheden tot de bouw van nieuwe woningen. In het Hogere waardenbeleid worden aan de bouw van nieuwe woningen binnen laatstbedoelde zone wel voorwaarden gesteld. Deze voorwaarden hebben tot doel om nieuwe geluidhinderlijke situaties te voorkomen en te bereiken, dat bij nieuwbouw van woningen een goede leefomgevingskwaliteit wordt gerealiseerd. Belangrijke maatregelen die moeten worden onderzocht en overwogen zijn, dat nieuwe woningen dienen te beschikken over een geluidluwe zijde (gevel) en een geluidluwe buitenruimte (balkon, tuin) en het zoveel mogelijk realiseren van geluidgevoelige ruimten (woon- en slaapkamers) aan de geluidluwe zijde van een woning. \n\n\n\n Voor alle gemeentelijke woningbouwplannen geldt, dat deze liggen buiten de 55 dB(A)-contour vanwege industriegebied Maasvlakte-Europoort. De realisatie van deze plannen is bezien vanuit het aspect industrielawaai derhalve mogelijk. Voor die plannen die zijn gesitueerd tussen de 50 en de 55 dB(A)-contour dient ingevolge het gemeentelijke Hogere waardenbeleid voor industrielawaai wei een zogenaamde \"hogere waardenprocedure\" te worden doorlopen. Deze procedure loopt synchroom met de procedure tot vaststelling van het desbetreffende bestemmingsplan.\n\nRond het industriecomplex Maasvlakte-Europoort is een zogenaamde geluidszone industrielawaai zoals bedoeld in de Wet geluidhinder vastgesteld door de provincie Zuid-Holland. Deze geluidszone is zoals wettelijk is verplicht opgenomen in de relevante bestemmingsplannen in onze gemeente. Met de vaststelling van genoemde geluidszone wordt de geluidruimte voor de bedrijven in het industriegebied Maasvlakte-Europoort gereguleerd. Deze geluidszone wordt begrensd door de zogenaamde 50 dB(A)-contour. Ter plaatse van deze contour mag de totale geluidbelasting van bedrijven vanuit industriegebied Maasvlakte-Europoort nooit meer bedragen dan 50 dB(A). Dichter bij het industriegebied ligt de zogenaamde 55 dB(A)-contour. Tussen de 55 dB(A)-contour en het industriegebied zelf, mag ingevolge de Wet geluidhinder geen nieuwe geluidsgevoelige bebouwing zoals woningbouw, verzorgingstehuizen, scholen e.d. worden gerealiseerd. In het gebied tussen de 50 en de 55 dB(A)contour mag alleen met gemeentelijke ontheffing nieuwbouw van geluidsgevoelige bestemmingen plaatsvinden. Hiervoor heeft de gemeente in 2009 het zogenaamde Hogere waardenbeleid Wet geluidhinder vastgesteld.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=55&terug=1", "body": "Hellevoetsluis had zich in het recente verleden misschien geen ideale samenwerker betoond en mogelijk bestond het idee dat de grote broer de twee kleintjes op Voorne (Brielle en Westvoorne) zou overheersen, maar dat beeld moesten we allemaal snel loslaten. \n\n De feiten, daar ging het om. \n\n \n\nVan Heijningen zei ook nog dat hij niet langer dan een kwartiertje aan het woord wilde zijn, omdat hij toch vooral kwam om te luisteren, om vervolgens zo\u2019n driekwart van de totale spreektijd te gebruiken om een beeld te schetsen, van wat er zou gebeuren als we niet heel snel zouden herindelen naar een gemeente Voorne. Spijkenisse lag op de loer en als we het zo ver zouden laten komen, dan zou die gemeente de boel domineren op Voorne-Putten. \n\n \n\nEen pleidooi voor meer samenwerking werd door de zelfbenoemde \u2018onafhankelijke man, tussen de partijen\u2019 voor het gemak maar even vertaald naar een gemeenschappelijke regeling, en daar deugde ook niets van, want dan had je als kleine gemeente ook altijd het nakijken, omdat de wethouder uit de grote gemeente de dienst uitmaakte. De feitelijke onderbouwing moesten we er waarschijnlijk zelf even bijdenken.\n\n \n\nSchaalvergroting, die moet er komen! De minister had het zelf gezegd in een brief van 19 februari, omdat we begin 2014 als gemeente al helder moeten hebben hoe we de taken die Den Haag naar ons toeschuift al of niet in gezamenlijkheid gaan aanpakken.\n\n Je mag toch hopen dat Van Heijningen en Hellevoetsluis niet op die brief hebben zitten wachten alvorens aan de gang te gaan met het vooruitzien dat regeren heet. \n\n \n\nEn hoezo schaalvergroting? Moeten we de personeelsbudgetten bij elkaar gooien om op zoek te gaan naar betere, duurdere ambtenaren? Moeten we zodanig vergroten, dat een probleem vanzelf zo vaak voorkomt binnen de gemeente, dat het rendabel wordt om er iets aan te doen? Kom eens met wat feiten dan.\n\n \n\nNatuurlijk, de heer Van Heijningen legde het haarfijn uit: alles ging sneller, we legden grotere afstanden af, bedrijven en instellingen waren groter geworden (met wisselend succes, zullen we maar zeggen), dus logisch dat gemeenten ook groter moeten. \n\n Zo lusten wij er nog wel een paar. Gezinnen worden steeds kleiner, het CDA wordt steeds kleiner (is nou eenmaal een feit), de telefoons worden ook steeds kleiner, net als het damesondergoed. Moeten de gemeenten dan ook allemaal maar kleiner worden?\n\n \n\nEen teleurstellende bijeenkomst, die weinig goeds voor de toekomst belooft. Ondanks zijn eigen woorden over beeldvorming en onafhankelijkheid, maakte Van Heijningen er een uurtje bangmakerij voor Spijkenisse van en raakte zelfs geprikkeld toen er wat al te lang werd \u2018doorgezeurd\u2019 over samenwerken: in Westvoorne bakte men er zelfstandig toch ook niks van. \n\n \n\nJammer, jammer, jammer. Want in een ding had de tijdelijke burgemeester van de beoogde grootste kern van de aanstaande gemeente Voorne gelijk: er moet wat gebeuren om goed te kunnen gaan besturen en om de taken die op ons afkomen goed op te pakken. En de discussie daarover is inderdaad urgent. \n\n We zitten te springen om idee\u00ebn over hoe we kunnen samenwerken, hoe los of vast de verbanden moeten of kunnen zijn. Of we vastzitten aan een eiland, aan een regio, enz enz.\n\n De heer Van Heijningen verzekerde de commissie wel vijf, zes keer dat hij volledig onafhankelijk was. Er was geen doorgestoken kaart of dubbele agenda, volledig transparant. \n\n De manier waarop de burgemeester van Hellevoetsluis de idee\u00ebn over ambtelijke en bestuurlijke samenwerking torpedeerde, door een negatief beeld ervan te schetsen, was echter vooral doorzichtig, en niet zo zeer transparant.\n\n \n\nDat belooft nog wat.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=49&terug=1", "body": "Lichtelijk verbaasd heb ik gedurende de afgelopen raadsvergadering van 18 december bij agendapunt 14 b geluisterd naar de gevoerde discussie over de raadscommissie, welke moet gaan bepalen hoe het nu verder moet met de mislukte verkoop van het gemeentelijk woonbedrijf. \n\n\n\n Zo moet het toch gezegd worden, beste medeburgers, mislukte verkoop, en niet anders. Want, de door de oppositie geschatte nota bene drie ton euro\u2019s kostende en meer dan twee jaar durende oefening van college en coalitie, met steun van de huurdersvereniging/woonbond en een duur adviesbureau, heeft uiteindelijk tot helemaal niets geleid. Nota bene geen offertes van welke wooncorporatie dan ook, geen enkel bod, totaal geen verkoop van welke aard dan ook. Veel geld er uit, maar geen geld er in! Zelfs een simpele alumnus als ondergetekende kan dat toch becijferen.\n\n\n\n Persoonlijk vind ik het dan een beetje vreemd, dat gedurende de bijeenkomst van afgelopen dinsdagavond coalitieleden toch bruusk hoor volhouden, dat het tenderproces nog niet is afgerond en dat de deur nog op een kier staat. Waarna de kersverse wethouder zich nota bene nog eens tienduizend euro laat toeschuiven, niet onderbouwd, alleen maar vergezeld van een opmerking in de trant van \u2018we zullen nog wel hier en daar een adviesje moeten inwinnen\u2019. De raad keurt het tot mijn verbazing ook nog doodleuk goed. \n\n Dat alles, terwijl de raad nota bene al in de vorige vergadering unaniem besloten had om een raadscommissie in te stellen die alle, ik herhaal, alle toekomstmogelijkheden van het gemeentelijk woonbedrijf zal gaan onderzoeken. Dan verbaast het me ook weer zo, dat de partij die hiervoor nota bene het initiatief neemt het dan toch weer in deze vergadering van sommige coalitiepartijen om oneigenlijke redenen om de oren krijgt. \n\n\n\n De raadscommissie is nota bene een commissie in de zin van artikel 84 van de gemeentewet, zo luidt de motie van de Partij Westvoorne en de Partij van de Arbeid, een volgens de wet ingestelde commissie, die zoals ik het lees, naar volle eer en geweten de zaak grondig en in het openbaar zal gaan uitzoeken. Voor nop nota bene, want om geld wordt niet gevraagd. Er wordt ook nog eens beloofd dat er overleg met onder meer het college en met de huurdersvereniging gevoerd zal gaan worden. De twee groeperingen die toch naar mijn mening bijzonder instrumenteel zijn geweest in het laten mislukken van die ooit voorgenomen en nota bene met acht tegen zeven doorgedrukte verkoop. \n\n\n\n Ik begrijp dan echt niet wat het gemekker van VVD, CDA en D66 te betekenen heeft. Ik had maar stijf mijn grote mond dichtgehouden, plaatsgenomen in de raadscommissie en mijn uiterste best gedaan om de gemaakte nota bene uiterst kostbare en tijdrovende blunder te herstellen. Niet meer en niet minder dan dat. Hoewel een complimentje aan het adres van Van Blom en consorten ook niet misplaatst geweest zou zijn, zowel vanuit de coalitie als vanuit het college. Maar deze lieden, elkaar nota bene napratend als irritante papegaaien, voeren dan nog het hoogste woord. Opvallend daarbij was ook de indringende wijze waarop de voorzitter probeerde de raad over te halen de reeds aangenomen motie bij te stellen met de onvoorwaardelijk deelname van het college aan de raadscommissie. Een raadscommissie met daarin het college van B&W? Lijkt dat niet op een collegeoverleg met daarin de voltallige raad vertegenwoordigd? \n\n Ik vraag me dan af of men, college of coalitie, ergens bang voor is. Men weet toch dat angst een slechte raadgever is. Vertrouwen en, al was het maar een beetje, respect zou hier meer op zijn plaats zijn geweest.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=40&terug=1", "body": "Wat het meest verbaasde de afgelopen raadsvergadering van 29 mei was \u2018de mededeling\u2019 die geen mededeling was. Het bleek een niet-zelf-geschreven VVD klaagzang over het feit dat de coalitie eindelijk eens een koekje van eigen deeg kreeg. Normaal gesproken wordt de oppositie in deze raad door de coalitie monddood gemaakt met de vooraf-dichtgetimmerde-acht-tegen-zeven-truc: standaard besturen met een helft-plus-\u00e9\u00e9n meerderheid, hetgeen in onze democratie weliswaar mogelijk is, maar wat toch eigenlijk geen pas geeft voor zichzelf respecterende politieke partijen. Deze keer opereerde de PW strategisch slim en sterk, maar bovenal en buiten kijf integer. Met als gevolg dat de stemmen staakten met zeven-tegen-zeven en het glasplan volledig klem werd gezet. Boos waren ze met zijn allen, ook wel ietwat ontredderd, de coaliti\u00ebrs! Maar niet terecht, want het was \u2018fair oppositional play\u2019. En het veroorzaakt ook geen schade aan het glazen plan, want dat werkt immers in de huidige vorm toch niet. De onterecht opgevoerde vertoning werd nog zwakker door het slechte voorlezen van de niet-mededeling. Niet de fractie maar het bestuur was de autrice, gezien de rode konen op en de blikken richting de tribune. Met onbegrijpend lezen als gevolg.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=58&terug=1", "body": "Enkele maanden geleden heeft de heer H. de Wit met mij, als fractievoorzitter van de Partij Westvoorne, contact opgenomen omdat hem door de gemeente een dwangsom opgelegd zou worden als hij niet per 1 mei 2013 de bewoning op zijn terrein zou staken. De heer de Wit bezit een stuk grond van zo\u2019n 3 hectare aan de Windgatseweg te Rockanje, waar hij woont in een stacaravan en waar hij de op zijn terrein aanwezige bunkers gebruikt als bedrijfsruimten. E\u00e9n van die bunkers is een voormalige NSB kantine (bovengronds en voorzien van onder andere water en elektriciteit). De bewoning van de stacaravan wordt reeds 17 jaar gedoogd.\n\nAangezien De Wit het gedeelte van zijn terrein, waarop de stacaravan staat, wilde verkopen aan zijn buurman had hij de gemeente verzocht de gedoogsituatie van de stacaravan om te zetten naar de bunker. Dit verzoek werd door de gemeente afgewezen. Op hetzelfde moment werd echter ook de gedoogsituatie van de stacaravan, die hij, indien bewoning van de bunker niet toegestaan zou worden, had willen verplaatsen, be\u00ebindigd. Dit omdat hij, volgens wethouder Van Lith, de gedooglijn zelf doorbroken had aangezien hij reeds gedeeltelijk zijn intrek in de bunker genomen had. Aan die situatie was echter nooit eerder aandacht besteed door de gemeente.\n\nOmdat de fractie van de Partij Westvoorne van mening is, dat er zo niet met burgers omgegaan moet worden en dat er in zulke situatie altijd eerst naar oplossing gezocht moet worden voordat er eventueel tot handhavingsmaatregelen besloten wordt, heb ik in de rondvraag van de raadsvergadering van 26 maart jongstleden om uitleg gevraagd (zie website gemeente Westvoorne, \u2018raad in beeld\u2019, \u2018rondvraag\u2019). Naar aanleiding daarvan is over deze kwestie op 28 maart 2013 een artikel in het AD Voorne-Putten verschenen.\n\nVervolgens ben ik benaderd door de advocaat van een eveneens met uitzetting bedreigde burger. Hoewel de situatie aan de Windgatseweg al heel schrijnend is, is deze situatie misschien nog wel schrijnender.\n\n Het gaat hier om een glastuinder met een kleine kas van ongeveer een halve hectare aan de Westerlandseweg in het intensiveringsgebied in Tinte. Een bedrijf dat hij twintig jaar geleden van zijn vader overnam. Aangezien het moeilijk is om met een dergelijk klein bedrijf het hoofd boven water te houden, is deze ondernemer financieel niet in staat geweest een echte bedrijfswoning te realiseren, waar hij overigens wel een vergunning voor heeft. Noodgedwongen woont hij daarom met zijn gezin al twintig jaar in een stacaravan, hetgeen gedurende de hele periode door de gemeente gedoogd is. Het bedrijf draaiende te houden valt niet mee, mede gezien het feit dat zijn vrouw hartpati\u00ebnt is. Het draaiende houden van gezin en bedrijf komt dus grotendeels op hem neer. Maar dat lukt, althans tot op heden.\n\n Ook hij heeft namelijk een vooraankondiging van handhaving ontvangen. Hem is verzocht om binnen vier weken na verzenddatum van de brief (19 februari 2013) zijn stacaravan van het perceel te verwijderen en verwijderd te houden. Onderaan de brief wordt alvast gemeld, dat de gemeente de bevoegdheid heeft om een last onder dwangsom of onder bestuursdwang op te leggen, indien niet aan het verzoek voldaan wordt. Als argument voor dit handhavingsbesluit wordt aangevoerd dat het bouwwerk (de stacaravan) geplaatst is zonder omgevingsvergunning en dat het advies van de Welstandscommissie, indien die vergunning alsnog aangevraagd zal worden, negatief zal zijn, omdat het materiaal van de woning niet uit baksteen bestaat, het dak niet voorzien is van rode of grijze dakpannen of riet en de bouwwerken onvoldoende afgestemd zijn op de verschijningsvorm en karakteristiek van de bestaande lintbebouwing in het gebied.\n\n Er staan in het gebied, een glastuinbouwgebied, echter allerlei bouwwerken, zoals kassen, warmte kracht koppeling installaties en silo\u2019s die niet van steen zijn en niet voorzien zijn van dakpannen of riet. Bovendien wordt \u2018de opvallende verschijningsvorm/de karakteristiek in het gebied\u2019 toch echt gevormd door glastuinbouwcomplexen en niet door de lintbebouwing.\n\n Er wordt op geen enkele wijze rekening gehouden met het feit dat de betrokken tuinder wel een bedrijfswoning zou willen hebben, maar dat hij daar eenvoudigweg de financi\u00eble middelen niet voor heeft en dat hij, om zijn bedrijf te kunnen runnen wel op zijn bedrijfsterrein moet wonen. Hem die mogelijk ontzeggen betekent, dat hij zijn bedrijf niet meer goed kan runnen. In onze ogen ontbreekt het aan ieder redelijk argument om een zo drastische dwangmaatregel te nemen. Integendeel, binnen de wet zijn er allerlei mogelijkheden om de situatie voor deze tuinder goed op te lossen.\n\nTot slot wil ik u wijzen op de advies- en besluitenlijsten van het college. Uit deze lijsten blijkt dat in de periode 1 januari 2012 tot en met 2 april 2013 veelvuldig sprake is geweest van handhaving in de vorm van ten laste leggen van dwangsommen en het aankondigen, opstarten of voortzetten van handhavingstrajecten.\n\nOf dit, in verhouding tot andere gemeenten, veel is, is voor ons op dit moment niet in te schatten. In ieder geval is het, gezien de hierboven omschreven situaties, voor ons wel degelijk een grote reden tot zorg.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=61&terug=1", "body": "In de raad van 23 april 2013 belooft wethouder Groenewegen plechtig om het door B&W ingezette discutabele handhavingsbeleid (kies van \"ingekomen stukken\" de 4e) stop te zetten tot na het zomerreces en met de uiterste zorgvuldigheid naar oplossingen te gaan zoeken. Maar op maandag 6 mei krijgt paardentandarts Henk de Wit van de burgemeester en van deze wethouder doodleuk te horen, eerst mondeling en dan schriftelijk, dat zijn handhavingsbeschikking niet ingetrokken is, omdat dit de juridische positie van het college in gevaar zou brengen\u2026 Hij zal nu dus toch een beroepschrift moeten indienen bij de rechtbank.\n\nEerder had wethouder Hans Van Lith burger Henk De Wit, in aanwezigheid van twee PW-ers, onomwonden verklaard, dat De Wit in zijn (desnoods vernieuwde) stacaravan mocht blijven wonen. Ook die toezegging werd in tweede instantie gewoon weer ingetrokken\u2026 hij kon het zich niet meer herinneren\u2026 hij beloofde De Wit nog wel een ophelderend gesprek, maar toen Henk eind april belde voor de afspraak bleek Hans op vakantie te zijn gegaan\u2026\n\nZo wordt er dus met onze burgers omgegaan door dit college. En Henk de Wit staat niet alleen in deze. Er zijn nog een stevig aantal andere zaken, die in deze zelfde categorie van ongenuanceerde en discutabele handhaving vallen. Denk aan tuinder Oudwater in Tinte, die nu even respijt gekregen lijkt te hebben of aan de breiboetiek in Tinte die gesloten moet worden en aan de taartenwinkel op hetzelfde adres die reeds verwijderd werd.\n\nEen fijn stelletje, hier in Westvoorne! De vraag is nu of de coalitie partijen afstand durven te nemen van burgemeester en wethouders en het voorbeeld van de Partij Westvoorne, om voor de betrokken inwoners van Westvoorne op de barricade te gaan staan, zullen volgen!? Of zijn VVD, GBW, D66 en CDA gewoon niet ge\u00efnteresseerd in het wel en wee van onze inwoners en huilen ze mee met de wolven, die middels een bikkelhard \u2018Beleidsplan Toezicht en Handhaving\u2019 achter een groot aantal goedwillende burgers aanjagen. Veel van deze burgers durven overigens de publiciteit niet te zoeken, omdat ze bang zijn voor de wolven\u2026 is dat niet te droevig voor woorden?!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=54&terug=1", "body": "In de laatste raadsvergadering was de enquete omtrent de ASA ter sprake geweest. Afgesproken werd toen dat wethouder Groenewegen de uitkomsten ervan naar de raad zou sturen zodat een en ander besproken zou kunnen worden in de commissievergadering. Daar leek toen iedereen mee in te stemmen, er werd aan diverse kanten heel hard ja-geknikt. U kent dat wel.\n\n \n\nEchter, nu bleek bij het vaststellen van de agenda dat niet iedereen het zo had begrepen en sommige fracties hadden zich niet voorbereid. Dat kan gebeuren natuurlijk, maar het is toch wel een beetje sneu. Volgende keer beter dus, eerste luisteren, dan pas knikken en dan ook voorbereiden... want hier moet eens goed over worden gepraat.\n\n \n\n De opzet van de enquete was wat ons betreft niet optimaal, maar hoe kan het ook anders, als je eerst maar even besluit dat de ASA weg moet en er daarna nog een enqu\u00eate achteraan doet om de verenigingen te raadplegen.\n\n Het college van Westvoorne in de bocht.\n\n \n\nAls dingen beter kunnen, beter moeten, dan wil de PW daarover graag in overleg treden met de commissie, met de ASA, met verenigingen en met andere belanghebbenden. Ook hier geldt dat de ASA een duidelijke functie heeft en niet voor niets is ingesteld. Een serieus gesprek (en een serieuze voorbereiding) waard.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=66&terug=1", "body": "Natuurlijk, waarom niet? In Westvoorne is zo langzamerhand alles mogelijk. Gisteren deed wethouder Van Lith (GBW) tijdens de raadsvergadering mededeling over een aantal oplossingen in handhavingszaken die al enige tijd voor opschudding zorgden in Westvoorne.\n\nWe zijn er al enige tijd mee bezig geweest en ergens in de gesprekken gedurende de laatste maanden, zei iemand me: \u2018Op die afdeling gaat de vlag uit als ze weer iemand te pakken hebben.\u2019 Of dat echt zo is, weet ik niet. Ik waag het te betwijfelen, maar ik kan me wel voorstellen dat op een flink opgetuigde afdeling die zich met handhaving bezighoudt (Westvoorne reserveert veel meer juridische mankracht voor handhaving dan de meeste andere gemeenten, een teken aan de wand) een cultuur kan ontstaan waarin mensen denken dat ze goed presteren als ze in een x-aantal gevallen die niet aan de regelgeving voldoen een einde maken door dwangsommen op te leggen en mensen de stuipen op het lijf of op hoge juridische kosten te jagen. Dat is niet goed en er zou voor moeten worden gewaakt, zowel binnen de afdeling als van buitenaf. Maar het kan gebeuren.\n\nMaar dan. Eenmaal opgesteld door de afdeling, worden al die handhavingsbesluiten voorgelegd aan het college van burgemeester en wethouders. En daar zitten ze dan, vijf wijze mannen (een zesde is eerder vertrokken) die zichzelf capabel achten onze gemeente te besturen, die in zichzelf een wethouder zien, en in een geval zelfs een burgemeester, een burgervader. Voorop gaat natuurlijk de verantwoordelijk wethouder Hans van Lith (GBW), de man die zo gemakkelijk vrienden maakt. Blijkbaar gaat in dat vrienden maken heel veel energie zitten, want andere werkzaamheden komen niet echt van de grond. Ik waag te betwijfelen of de wethouder intussen wel weet wat onderhoud van de vitaliteitstuinen gaat kosten en ook een goed onderbouwd plannetje om \u20ac40.000,-- van de gemeenteraad los te peuteren voor een boom en een bank was al te veel moeite. Geen wonder dus, dat de voorstellen om mensen die soms al meer dan 20 jaar ergens woonden, te sommeren binnen vier weken hun huisje af te breken en op te hoepelen nauwelijks een blik waardig werden gekeurd. Even snel een krabbel eronder en op naar de volgende zaak. En dat niet in een keer, maar in de laatste anderhalf jaar tientallen keren.\n\n\u2018Telkens weer\u2019, om met Willeke Alberti te spreken, ontbrak het dit college aan beoordelingsvermogen, inlevingsvermogen, werklust, intelligentie, of wat dan ook. De zaak eens even goed inhoudelijk bekijken was er niet bij: welke belangen werden gediend? Welk middel werd ingezet, tegen welke kwaal? Nee hoor: krabbel eronder en klaar.\n\nDe wethouder legde het gisteren dus uit. De communicatie was niet helemaal goed geweest en misschien dat er in de opvolging van het traject voortaan ook wat zorgvuldiger, met wat meer oog voor een redelijke belangenafweging, zou moeten worden gehandeld. En natuurlijk was dat voldoende. En deze keer niet alleen voor de coalitie, maar zelfs \u2018oppositie\u2019 partij PvdA maakte het college, en met name wethouder Van Lith, uitgebreid complimenten. Die had zelfs het boetekleed aangetrokken. Het is me wat.\n\nTja, wat kon hij anders. Waar veel grote, minder concrete zaken nog wel eens kunnen worden gemistificeerd met een getallenbrei of uitgebreid rapport, was in deze kwestie weer eens voor iedereen pijnlijk duidelijk geworden dat dit college aan alle kanten tekortschiet. En laten we even niet vergeten dat de wethouder niet bepaald spontaan heeft gereageerd op onze bezwaren over het handhavingsbeleid, net als overigens de meeste andere fracties. Het heeft betrokkenen en de PW heel wat moeite gekost deze zaken op de politieke agenda te krijgen Te gek voor woorden eigenlijk, dat iets eerst breeduit in de krant moet staan, voor raadsleden zich sterk maken voor de inwoners. Waarschijnlijk is het juiste moment pas daar, als ook de eigen geloofwaardigheid publiekelijk op het spel staat.\n\nMaar goed, je maintiendrai, luctor et emergo, en ga zo maar door. Het college zit er nog. Geen enkele aanvechting om eens in de spiegel te kijken en de eer aan zichzelf te houden. We kunnen er niks van, maar we blijven gewoon zitten. Nog een jaar. Het is niet anders.\n\nOverigens waren complimenten in deze kwestie best op hun plaats. De betrokken inwoners hebben zich in de commissie- en raadsbehandeling van de handhavingszaken van een zeer waardige kant laten zien en verdienen daarvoor respect.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=68&terug=1", "body": "De laatste raadsvergadering voor de zomervakantie, 25 juni 2013\u2026 Ook de laatste Commissie Grondgebied, met een beperkte agenda, in feite twee echte onderwerpen, waarvan er eentje besloten behandeld zal worden.\n\n Ik zit op het schellinkje en na wat herschikken van de agenda komt de voorzitter snel toe aan het punt \u2018de ontwerp structuurvisie windenergie op land\u2019. Dit blijkt een ultra korte discussie te zijn. Daarom niet minder belangwekkend, beter gezegd alarmerend, maar daarover later meer op deze website\n\n Vervolgens bonjourt hij de niet-ingezworenen de zaal uit en snijdt het tweede besloten gedeelte aan, het zogenoemde \u2018herijken van het glasbeleid\u2019. U begrijpt dat ik daar inhoudelijk geen jota over kwijt mag en kan, maar ik wil u mijn \u2018keek\u2019 op dit gezwatel van zo\u2019n anderhalf uur toch niet onthouden. Als ik er \u2018s avonds in bed nog even over lig na te denken, komt de gorgelrijm \u2018de Jenk\u2019 van Cees Buddingh, in mijn jeugd een stadgenoot van mij, omhoog gorgelen. Al snel heb ik daar een variant op bedacht, die, vindekik zelf tenminste, mooi aansluit bij het herzijken van het glasgebied. En die gaat zo:\n\nIk zal het toelichten. Poetskatoe had ik niet bij me en om eerlijk te zijn, was ik ook wel benieuwd naar wat de coalitiaanse kantnochwalrus hier nou over te zeggen zou hebben. Want laten we eerlijk zijn, ze zijn nu al bijna vier jaar met dit glasproject bezig en ze hebben zo\u2019n twaalf miljoen euro gespendeerd, met zijn allen, maar voor dat bedrag is er feitelijk zo goed als niets gepresteerd. Zowel de glassanering in het buitengebied als de intensivering van glas bij Tinte heeft op de schaal van Richter nog geen rillinkje teweeggebracht en nog geen onsje winst gebracht. En dan wordt nu getracht om deze mislukking te verdoezelen door het beleid te \u2018herijken\u2019. Je broek zakt er toch van af, de klompen vallen je van de poten en daar zit je dan half uitgekleed met plaatsvervangende schaamte naar te luisteren. Naar een college dat nog steeds dezelfde dure adviseur laat presenteren dat het mislukte beleid tip top in orde is en vier coalitiepartijen, maar ook de PvdA, die met een stalen gezicht roepen dat ze denken hiermee op de juiste weg te zijn en dat ze dankbaar zijn voor de aangebrachte veranderingen\u2026 Allemaal heel begrijpend en tevreden sprekend, met zalvende stemmen en met schijnheilige gezichten, waarbij ze vooral vragen stellen over individuele gevallen waar ze in het kader van de verkiezingen pro forma toch nog iets aan zouden willen doen\u2026 Dat ze er al bijna vier jaar zonder resultaat mee bezig zijn, blijft even onuitgesproken, maar de goede verstaander heeft gelukkig genoeg aan die oneerlijke, halve woorden en weet dat in elke normale, zichzelf respecterende gemeente dit college al lang op vrijwillige basis, met het schaamrood op de kaken, afgetreden of door hun coalitie in een hoek gemept zou zijn.\n\nEn al dat kantnochwal gemekker vond plaats gedurende een tenenkrommende, langdradige periode van zo\u2019n anderhalf uur. Achter gesloten deuren natuurlijk, want dit falen wil je uiteraard zo lang mogelijk onder je pet houden. Ik ben die avond hoofdschuddend naar bed gegaan, heb nog even het vermelde rijmpje bedacht, vervolgens twee dotten poetskatoe in mijn oren gestopt en mijn ergernis onder het bed geflikkerd. Helaas heb ik de hele nacht gedroomd van een raadszaal vol gorgelwezens, die overal een verschrikkelijke bende van maakten\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=67&terug=1", "body": "Een ingezonden bijdrage van Joke Nijman over de gemeenteraadsvergadering in Westvoorne van 25 juni 2013. Over handhaving en de lengte van de raadsagenda, over toezeggingen en tijdlijnen, over het economisch beleid en verantwoording, over bouwen in Rockanje of Oostvoorne en over de rol van de heer Heijndijk. \u201cThuis kan ik ijsberen, nagelbijten, een wijntje pakken en ach en wee roepen... Na vijf minuten was het in mijn ogen al bingo.\u201d\n\nIk stond in dubio of ik deze keer fysiek de raadsvergadering zou bijwonen. Ik besloot nog een keer voor mijn gloednieuwe smart tv te gaan zitten. Thuis kan ik ijsberen, nagelbijten, een wijntje pakken en ach en wee roepen. Deze keer was het wederom een goede beslissing. Na vijf minuten was het in mijn ogen al bingo. De belangen van mensen die op grond van \u2018handhaving\u2019 hun huis uitgezet dreigen te worden is ondergeschikt aan de lengte van de raadsagenda, aldus de heer Dukker (VVD). Is dit prioriteitstelling in VVD-termen?\n\nDe heer Noordermeer (PW) stelt een motie voor \u2018bouwen\u2019 op de Drenkeling in Rockanje in plaats van in Oostvoorne. De heer Dukker zegt veel, maar kiest niet. De heer Heijndijk zegt indirect dat Rockanje maar geduld moet hebben. Wat mij verder nog opvalt is dat de heer Heijndijk ook spreekt namens het college. Is hij een nieuwe GBW-wethouder? De voorbereiding in die rol is mijns inziens gestart. Jammer dat de kiezer het daarmee niet eens hoeft te zijn. Voor de motie in stemming werd gebracht, wees de heer Noordermeer alle partijen op hun beloften naar de kiezers van Rockanje. We bouwen in Rockanje! Dit was helaas aan dovemansoren, met uitzondering van PW stemden de overige partijen in met bouwen in Oostvoorne. De gemiddelde leeftijd in Rockanje gaat vrolijk omhoog, op naar 80 zonder starters.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=65&terug=1", "body": "Natuurlijk snap ik dat wethouder Van Lith een hekel heeft aan dit woord. Liever kweelt hij de zoetgevooisde vijf woorden \u201comvormen van het openbaar groen\u201d. Maar ik hou het in dit beschouwinkje maar even bij het woord \u201ckaalslag\u201d. Omdat de onvriendelijke klank daarvan nu even beter past bij mijn oordeel over wat ik deze week las in twee van de lokale weekbladen over het vervangen van bomen, heesters en struiken op een groot aantal plaatsen in onze Westvoornse dorpskernen.\n\nJe broek zakt er toch van af, wanneer je leest dat Van Lith nu echt denkt dat hij van plan geweest was om de inwoners nadrukkelijk te betrekken bij deze exercitie en dat hij in 2012, vanwege de nodige weerstand in Rockanje, begonnen is met een informatiebijeenkomst. Wat een selectief geheugen heeft deze wethouder toch, want hij is kennelijk totaal vergeten:\n\nDat hij vervolgens aan de Hooischelf in Rockanje, de eerst geplande locatie voor de operatie kaalslag, de spades al zo goed als in de grond had, de snoeischaren geslepen en de kettingzagen in de aanslag.\n\nMaar laten we nou niet gaan lopen roepen dat Van Lith het allemaal zo fijn in goede banen heeft geleid. Met de arm op de rug gedraaid, ja, dat waren \u2018de kranten\u2019 even vergeten, ja dan komt zelfs een draaikont als Van Lith zo af en toe tot een aardig resultaatje.\n\nHoewel, aardig resultaatje, over de bezuiniging die het kaalslaan nou uiteindelijk gaat opleveren, hebben we het maar even niet, want de eerste berichten zijn, dat het bitter tegenvalt. De kosten van het kaalmeppen zijn hoog, maar ook omdat de jongens van de Welplaat de grasmaaiers niet mogen bedienen en er dus duurder ingehuurd moet worden.\n\nOver het groeien van de hondenstrontbrij op al die kale grasstroken praten we nu ook maar even niet en zeker niet over de daarvoor verantwoordelijke boa of over de poepzuiger, die beide stilletjes verdwenen lijken te zijn.\n\nHet blijft dus in een aantal opzichten nog even een poepzootje in de gemeente Westvoorne en wij blijven maar driftig hopen, dat de gemeenteraadsverkiezingen in 2014 de boel in Westvoorne in diezelfde opzichten flink gaan opschonen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=64&terug=1", "body": "Het plan Lievense uit 1981 was een antwoord op de oliecrisis uit de jaren 70. Dit zelfde principe benutten Oostenrijkse elektriciteitsbedrijven, die \u2019s nacht water 1 km oppompen met goedkope stroom (deels atoomstroom) en overdag, tijdens een hoog elektriciteitsverbruik, met winst weer verkopen. Het voordeel is dat met kleinere of met een kleiner aantal centrales toch de behoefte gedekt kan worden, want \u2019s nacht produceren deze centrales de energie, die overdag nodig is. Helaas, ons land ligt te ver van de bergen af om deze aanpak te benutten. Als het niet hoog kan, dan moet het uitgestrekt, zoals Lievense aangaf met een meer van 70 km2 en windmolens rondom. Het meer was essentieel als energiebuffer voor de molens. De 70 km2 was nog niet eens voldoende voor een dag vol vermogen leveren, maar dat is een detail dat politici niet willen weten. En nu, 30 jaar later, is er nog geen enkele bedrijf dat deze aanpak als een economisch uitdaging ziet zitten. Nu gaan wij voor windenergie zonder het dure meer. Hoe om te gaan met het piekverbruik tijdens windstil weer? Daarvoor hebben wij nu de overvloed aan elektriciteitscentrales in Nederland, die wij ook moeten betalen als de molens MegaWatts draaien. Langs allerlei trucjes als BTW op de energiebelasting, verhoging van het vastrecht en scheiding van transport en opwekking ligt de rekening op uw deurmat onder het motto \u201cwij willen toch allemaal groene stroom\u201d! Het is een feit dat \u201cgroen\u201d draait op subsidie van een overigens uiterst opportuun acterende overheid. Ook deze subsidies betalen wij indirect via de inkomstenbelasting, etc.\n\nZorgvuldigheid met energie is vereist, wees zuinig. Maar ook is vereist dat plaatsing van windmolens gekenmerkt wordt door transparantie in de afwegingen qua milieu, kosten en natuur. En het is veelzeggend dat al tientallen jaren de discussie loopt of windmolens echt een positieve energiebalans hebben. \u201cIn geval van twijfel, niet inhalen\u201d zie ik als de gewenste opstelling van onze lokale politici.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=62&terug=1", "body": "Ik besloot om maar weer eens voorzichtig een kijkje te gaan nemen in de arena van de gemeente Westvoorne. Dus woonde ik afgelopen dinsdag de raadsvergadering bij, een korte dacht ik na een blik op de agenda geworpen te hebben, maar niets bleek minder waar.\n\n Het duurde weer eens ouderwets tot in de late uurtjes, waarbij de onderbreking voor het gebak om te vieren dat ondernemers kennelijk zo dol zijn op Westvoorne de pijn ietsje verzachtte. Wel een wankel eerbetoon, vind ik eerlijk gezegd, wanneer je bedenkt dat er enkele mysterie-vragen door een mysterie-beller per telefoon gesteld zijn, die door een ambtenaar achter het ondernemersloket uiterst vriendelijk werden beantwoord. Punt. Klaarblijkelijk was de ambtenaar in kwestie in een goede bui, had hij of zij goed geslapen en had zij of hij een gezellige avondje uit of zo voor de boeg. Hoe de afhandeling van de vraag, het verzoek of de klacht verder verlopen is, werd niet onderzocht en vertelt het verhaal daarom niet. Maar juist d\u00e1t vervolgtraject is, naar ik verneem van de ondernemers in mijn eigen mysterieuze kennissenkring, toch te vaak een pad in deze gemeente vol met hindernissen, leeuwen en beren, traagheid en helaas ook tegenwerking.\n\nDe discussie over het Bestemmingsplan Zeegebied werd fluks en bijna gretig door de coalitiepartijen verdaagd naar een later tijdstip, omdat de antwoorden op de daarover eerder gestelde vragen na een dag hard werken pas bij het avondeten door Hartog bekeken konden worden. Idem dito voor het onderwerp Toeristenbelasting, vond Huisman, maar omdat dat klaarblijkelijk de vragen daarover door de Partij Westvoorne gesteld waren, wenste de coalitie d\u00e1\u00e1r niet aan mee te werken. Het blijft mij toch verbazen hoe deze coalitie meent om te kunnen gaan met hun oppositionele collega\u2019s. Respectloos vind ik vaak het enige juiste woord en ik begrijp al evenmin dat een voorzitter dan niet ingrijpt. Als aan mij informatie te laat verschaft wordt, kan men in ieder geval van mij niet verwachten om een oordeel uit te spreken.\n\n Op dat moment dacht ik beslist dat er niet genoeg stof over zou blijven om de avond te vullen. Maar dat was verkeerd gedacht. Bij het vaststellen van het verslag van de vorige raadsvergadering popte het onderwerp JOP tevoorschijn. Een motie volgde en de daarover volgende discussie werd bijna avondvullend. Voeg daaraan toe de schermutselingen over handhaving en windmolens, en een lange rondvraag en je zit inderdaad weer dichtbij half twaalf. Wat een zit, beste mensen en met welk voor Westvoorne gunstig resultaat vraag je je dan af.\n\nWant de aangenomen motie, als je hem goed interpreteert, draagt wethouder Groenewegen niet alleen op om een mobiele JOP aan te schaffen. Ook verzoekt hij hem om, terwijl hij het JOPje bestelt, voor de verandering eens een echt serieus gesprek aan te gaan met alle belanghebbenden teneinde met elkaar de enige juiste locatie te vinden. Maar gaat die wethouder nou conformeren, vraag ik me af, en heeft de coalitie wel enige sympathie voor de toekomstige bewoners van Buitenlust, die een wave op de tribune hadden kunnen veroorzaken. Want diezelfde Groenewegen kon in zijn repliek alleen maar brommend en grommend Hofwei, Hofwei scanderen. Terwijl Heijndijk van Gemeentebelangen (die zegt zwaar v\u00f3\u00f3r de locatie Zwanenmeer te zijn maar in de maart raad v\u00f3\u00f3r de Hofwei stemde, al denkt hij zelf van niet), Hartog en Beukelman met Vriend nota bene t\u00e9gen deze motie stemden. Verbazingwekkend genoeg sloten ook Langendoen en Roggeveen zich hierbij aan. Voor mij zijn dit onbegrijpelijke en vreselijk onlogische dingen. Kan het je dan niet schelen dat je inwoners en een aantal voor Westvoorne uiterst belangrijke stichtingen ontevreden zijn? Verder kan het toch niet zo zijn, dat een college er drie jaar overdoet om wat prettige faciliteiten voor onze jeugd, onze toekomst, neer te zetten. Wat zeg ik, niet neer te zetten. De raadsperiode is nu bijna voorbij en hier, \u00f3\u00f3k hier zou ik bijna zeggen, is wat mij betreft niets maar dan ook niets van terecht gekomen. Was het eerder het woord respectloos, nu komt het woord incompetent bij mij naar boven. Ik kan het echt niet helpen.\n\nAan het einde der avond werd er nog langdurig gedebatteerd over windmolens en windenergie. Gelukkig, zo begrijp ik, op de agenda gezet op initiatief van de oppositie. Waarna het opvalt dat de coalitie blij, blij, blij is dat ze het op een presenteerblaadje krijgen aangedragen om mee te mogen doen en dat ze dus heel dankbaar zijn dat ze hun steentje bij mogen dragen. Je zou er bijna iets van denken. Ook wethouder Mulder mompelde in zijn reactie nog eens dat we onze bijdrage toch moeten leveren als gemeente. Ook hier begrijp ik niets van. Dat is toch niet meer dan kopjes geven aan het Havenbedrijf. Wat meedoen? Wat steentje bijdragen? Wat bijdrage leveren? Aan de horizonvervuiling? Aan de luchtvervuiling? Aan de geluidsoverlast? Terecht stelde de PW de vraag of en hoe die groene stroom onze meterkasten dan zal bereiken. Daarop komt dan uiteraard geen antwoord. Wel wordt er dan door deze wethouder, nadat, herinner ik me, zijn voorganger het in 2012 totaal heeft laten afweten richting raad en burgerij omdat hij eigenhandig, eigengereid en in totaal isolement het Havenbedrijf op haar wenken met zijn wind heeft bediend, nog even gekwezeld over het toch vooral zullen betrekken van de burgers bij dit proces.\n\nNeem het van mij aan, beste mensen: in Westvoorne hebben college en coalitie, door g\u00e9\u00e9n acht te slaan op de mening van de oppositie, ondertussen heel veel joppen op verkeerde locaties gebouwd en windmolens neergezet die gebakken lucht malen. Niemand kan er toch omheen, dat met name de fractie van de PW weet waar zij over praat en dat hun bijdrage gekoesterd had moeten worden. Ja zeker, ik ben zeer beslist een PW fan geworden, maar t\u00e9 vaak wordt, naar mijn bescheiden mening, hun inzet respectloos door de zittende macht genegeerd, ten nadele van onze gemeente.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=59&terug=1", "body": "Je zou het bijna denken.\n\n Wethouder Van Lith vroeg de raad om een krediet van 40.000 euro, om \u2018iets\u2019 te doen aan het Dorpsplein in Rockanje. Een boom en een bank. Misschien op een verhoging, maar dat moest nog bekeken worden.\n\n Het idee lag er al een jaar, de wethouder had eerder in september 2012 al om het geld ervoor gevraagd, maar was toen door de raad teruggestuurd met de opdracht eerst een onderbouwd plan in te leveren. Dat plan lag er gisteren niet. Natuurlijk niet. Maar de meeste raadsleden (behalve de PW) vonden het wel best. Natuurlijk wel.\n\n Dat er geen plan lag, dat de wethouder in zeven maanden geen moer had uitgevoerd, het kon coalitieleider Dukker van de VVD \u2018niet boeien\u2019.\n\n \u2018Er moest nu snel iets gebeuren voor Rockanje\u2019, brulde Bert Heindijk van Gemeentebelangen, die de eigen wethouder ook niet aan het werk had gekregen.\n\n Zouden deze mensen een dergelijke offerte accepteren, en vooruit betalen, als het om hun eigen centen zou gaan? Ik waag het te betwijfelen.\n\nMaar goed, in Westvoorne kan het geld niet op, en als het toch bijna op is, verkoop je gewoon een flink stuk duinterrein aan iemand die daar veel geld voor over heeft, om zo allerlei fiscale voordelen te behalen. Hadden we als gemeente al eens nagedacht of dat een goed idee is, het natuurschoon verkopen? Welnee, beleid lag er niet en in de anderhalf jaar dat dit al speelde en bekend was bij het college, was er niet een keer de behoefte gevoeld om een en ander eens door te spreken met de gemeenteraad. Pas op het allerlaatste moment, met de koopakte al opgesteld, mocht de raad (na aandringen van de PW) nog iets zeggen.\n\nZo raakt Westvoorne iets heel moois en kenmerkends kwijt. Goed, het levert een dikke miljoen euro op, maar dat kan zomaar opgaan aan de volgende claim of korting aan een projectontwikkelaar. En wat als er volgende week weer iemand met een dikke portemonnee komt shoppen voor een stuk duinterrein, of het voormalige gemeentehuis in Oostvoorne misschien, of de Burcht, of noem maar op. Moeten we dan maar goedvinden dat het college dat ook even verkwanselt om de eindjes weer aan elkaar te knopen.\n\n De wethouders, passanten, die in deze raadsperiode bepaald geen goede beurt hebben gemaakt, zijn volgend jaar weer verdwenen. Dan is Westvoorne naast minimaal de helft van het vermogen ook nog een prachtig stuk duinterrein kwijt.\n\nWant dat stond ook nog op de agenda, het financieel beleid. Volgens het college kan het toezicht door de raad allemaal wel wat minder. En begrotingswijzigingen, daar heeft het college de raad ook niet voor nodig.\n\n Een versobering van het toezicht door de raad, net nu de provincie aandringt op een nadrukkelijker invulling van de kaderstellende en controlerende taak van de raad, zodat de provincie kan volstaan, op basis van vertrouwen, met toezicht op afstand. Hoe kom je er op? Met de wet revitalisering generiek toezicht en de begrotingscirculaire 2014-17 van de provincie op zak, zouden we beter moeten weten.\n\n Wat zegt u? Kent u die wet en die circulaire niet en bent u ook niet op de hoogte van de plannen van de provincie? Geeft niets hoor, u bent in goed gezelschap. De coalitie raadsleden hebben ook nog geen idee. Een motie van de PW kon niet worden beoordeeld omdat men niet goed wist waar het eigenlijk over ging. De eerlijkheid is te prijzen, maar het is toch triest om keer op keer te moeten vaststellen dat binnen de coalitie de gelederen gesloten blijven, de monden regelmatig wijd opengaan, maar dat het raadswerk vaak blijft liggen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=63&terug=1", "body": "\u201cWe komen erop terug, we zullen het bespreken met de fractievoorzitters, we schuiven het door naar de commissie, we gaan even schorsen, we kunnen het besluit parkeren, ja het is zeker de bedoeling, we denken er nog over na, we kunnen het uitzoeken\u2026 Dit zijn uitspraken uit de laatste raadsvergadering 28 mei jl. waarnaar ik met stijgende verbazing en ogen als schoteltjes heb zitten kijken.\n\n Ik denk dat ik een lange vakantie tegemoet kan zien als ik, een doorsnee werknemer, zo naar mijn directeur zou acteren.\n\n Heb ik goed begrepen dat wethouder Groenewegen gelukkig alleen maar de jeugdraad misleid heeft met de opmerking dat er overleg is geweest met de omwonenden van de JOP-locatie (jongeren ontmoetingsplek) en hemzelf, terwijl dit niet het geval was?\n\n Gemeenteambtenaren komen nu aanbellen voor de hondenbelasting; de hond meldt zich vanzelf. Moeten ambtenaren nu ook gaan kijken in mijn huis of ik een tijdelijke inwoner verberg zodat zij toeristenbelasting kunnen innen? En wat gaan deze speurneuzen ons kosten? Ook wethouder Mulder doet geen uitspraken.\n\n Het huidige college heeft de intentieverklaring windparken 2013 ondertekend zonder eerst de openstaande vragen van de raadsleden te beantwoorden.\n\n Kortom, gelukkig bestaat de mogelijkheid overal op terug te komen, een geruststellende gedachte.\u201d", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=69&terug=1", "body": "Op de Burchtfeesten kom je altijd wel wat vrienden van vroeger tegen. Herinneringen uit jeugd en verhalen van ver daarvoor, die je al honderd keer hebt gehoord, worden dan na een \u201cpaar\u201d biertjes steeds leuker. Vanmorgen was er nog een anekdote, waar gebeurd, blijven hangen. De mevrouw die met een mooie bloem van Pasenduinen terug kwam en vertelde dat haar vriend die had gewonnen bij de kut van jop in plaats van de kop van jut (even googelen).", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=76&terug=1", "body": "Wie van u gaat regelmatig naar commissievergaderingen in Westvoorne of bekijkt de ellenlange raadsvergaderingen via de gemeentelijke website? Als u dat doet hoort u tot een groep van pakweg 100 Westvoornaars. En zo niet, dan bent u voor informatie aangewezen op de kranten. En dan is het jammer dat daarin vaak de sensatie wordt gezocht en voorbij wordt gegaan aan het politieke handwerk dat de raadsleden verrichten.\n\nEr is al veel onzin over u uitgestort over lokale politici die rollebollend over straat gaan en er zijn partijen die daar graag aan meedoen om te verhullen waar het echt om gaat: wie zijn werk doet en op inhoud de politieke discussie aangaat. Wij kunnen niet voor anderen spreken, maar Partij Westvoorne is op niemand boos en doet gewoon zijn werk. Daarbij hoort ook dat we er samen op toezien dat besluiten rechtmatig genomen worden en dat we het belang van Westvoorne en zijn inwoners voorop stellen, in plaats van eigenbelang of het overeind houden van een coalitie.\n\nGewoon, omdat het anders moet in Westvoorne. Geen hand- en spandiensten, geen vriendjespolitiek en vooral geen valse beloften. Daar zetten wij ons maximaal voor in. Of het nu om het glasbeleid gaat of om het verkopen van woningen aan zittende huurders, of een oplossing voor mensen die na 20 jaar uitgezet dreigen te worden: de beste idee\u00ebn komen van Partij Westvoorne.\n\nGoed beargumenteerd en onderbouwd. En ja, daarbij noemen we de dingen graag bij hun naam. Niet om op de man te spelen, maar gewoon omdat de dingen zijn zoals ze zijn en al veel te lang wordt rechtgepraat , wat krom is. Als daarbij vriendschappen ontstaan is dat mooi meegenomen, maar daarvoor zitten we niet in de raad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=75&terug=1", "body": "Betaalbaar wonen in Rockanje, wie wil dat niet? Maar aan het Kolpapad? Daar hebben we tot nu toe toch nooit iets over gehoord in onze gemeente?\n\nEr is geen contactinformatie te vinden en de websites van VAmo woning en Kolpapad zijn niet herleidbaar naar een bedrijf of organisatie. Een inschrijving in het handelsregister bij de Kamer van Koophandel is er niet. Navraag bij het twitter-account van VAmo levert op dat er over de woningen aan het Kolpapad pas meer duidelijkheid gegeven kan worden n\u00e1 de gemeentelraadsverkiezingen.\n\nIs dit dan een verkiezingsstunt van de initiatiefnemer Gemeentebelangen Westvoorne (GBW) of is hier in meer of mindere mate toch sprake van misleiding van de kiezers?\n\nVooralsnog zijn de uitgewerkte plannen en de verkoopprijzen van het Kolpapad dus alleen nog maar een proefballon. Niet concreet en ook niet realistisch door bijvoorbeeld opgelegde voorwaarden aan nieuwbouwprojecten door de Provincie. Inderdaad misleidend voor mensen die dit serieus nemen, want de normale procedures zullen eerst doorlopen moeten worden, eindigend in een raadsbesluit, voordat er sprake kan zijn van een nieuw woningbouwproject in Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=73&terug=1", "body": "De grootste politieke partij van deze gemeente is de Partij Westvoorne (PW) en dan is er verder nog Gemeentebelangen Westvoorne (GBW). Toegegeven, in beide komt de naam van onze gemeente voor, maar dat is dan ook zo\u2019n beetje het enige wat ze gemeen hebben.\n\nGBW roemt al vanaf 1980 d\u00e9 lokale politieke partij te zijn. Van Lith is de afgelopen 10 jaar hun wethouder geweest en dus is GBW verantwoordelijk voor het beleid in die periode, zoals: het totaal mislukte glastuinbouwbeleid (kosten 13 miljoen euro!), de bouw van nul-komma-nul woningen in Rockanje, het alsmaar oplopen van de gemeentelijke schuld en het laten vallen van twee colleges.\n\nGBW is ook de partij die het luidst roept dat alles wat er verkeerd gaat de schuld is van de PW. Dat is echte onzin en ook feitelijk onmogelijk, want de PW is een oppositiepartij en kan om die reden geen beleid uitvoeren noch beleidsvoorstellen tegenhouden. Daar is een meerderheid in de raad voor nodig en met 5 zetels heeft de PW die niet.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=78&terug=1", "body": "Uit mijn ooghoek zag ik op het pat verderop hoe voor een meijer rick, den razend drukke potter, een meesterlijke swieb verkocht aan barend. Die ging op zijn beurt regtsaf, een beetje meer noorderlijk dan alex zeventien dagen daarvoor had gedacht. Een aan mooi weer verslingerd bakkertje kwam, gevolgd door den andere twee bakkers, van achter een lange bosch nogal rieuwertse wingerden tevoorschijn en kuierde met een bus sink in haar hand in de richting van de daarachter gelegen diepe straten.\n\nOp de kruising met de dietzewesterlandseweg zat de alom bekende grave uit te rusten onder de hoopgevende en zeer coherente hasselaar aan de rand van de plots in bloei gekomen heij. Ik was blij verrast door dat alles en besloot mijn weg te vervolgen via de dubbele hulshoff. Net als de vorige keer zag ik daar claes weer in beeld verschijnen. Ditmaal met de jonge, karstige doch gelukkige hond aan de lijn en nu een beetje moeizaam steunend op een wouten keegel.\n\nIk vervolgde mijn weg door een rijken wijk vol metz schalkse en een beetje loese pieten en bereikte het odiellische slingerland. Door een lange steeg en gaandeweg kwam ik vervolgens aan bij een tweede burg. Deze was bezaaid met stoppelen, was van dob tot teen bedekt met strienen en grensde aan een ver uitgestrekte, prachtige heij waarin een verroen biologisch aan het werk was.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=80&terug=1", "body": "Ik tref de beide dames in een gezellig restaurant aan het water in Rotterdam Crooswijk. Twee stralende dames die met veel enthousiasme vertellen over hun werk in de Jeugdzorg. Jos werkt al 43 (!) jaar in de jeugdzorg en heeft jaren alleen met casusregisseurs van BJZ (Bureau Jeugdzorg) gewerkt. Ze hoopt het 50 jarig jubileum te halen, dat lijkt haar fantastisch! De laatste maanden werkt ze ook met WSG samen: de William Schrikker Groep, werkt door heel Nederland. De begeleiding van het kind, de ouders en pleegouders is per regio georganiseerd.\n\nJorine werkt ruim 10 jaar in de jeugdzorg, ze werkt nu bij Stek. Stek Jeugdhulp werkt met kinderen, jongeren en hun ouders aan het oplossen van hun problemen bij opgroeien en opvoeden. Jos en Jorine werken goed samen in een duo baan. Om elkaar te begrijpen hebben ze maar een paar woorden nodig. Ze hebben beide aan de voet gestaan van de BB plus methode. Hun ideaal is het regionaal invoeren van de BB plus methode, dit is directe hulpverlening aan het gezin zonder dat de hulp over teveel \u2018schijven\u2019 gaat. In de huidige vorm wordt hierbij nauw samengewerkt met Bureau JeugdZorg. BJZ verzorgt de indicatie. Het is belangrijk om snel inzichtelijk te maken welke hulpverlening er nodig is. De beide dames zijn zo succesvol in het bieden van hulp in gezinnen dat dit concept nu in veel gemeenten uitgerold wordt!\n\nBij mij aan tafel zitten twee vrouwen die niet uitgeblust zijn na zoveel jaren gewerkt te hebben in de zorg, integendeel! Ze bruisen van de idee\u00ebn en zijn heel positief over hun werk. In hun werk met de gezinnen ontvangen ze alleen maar positieve reacties. Zij begeleiden mensen en dat is anders dan verzorgen. Jorine vertelt wat belangrijk is in hun functie: \u201cmensen activeren, mensenkennis hebben, niet boven de mensen staan, geen vooroordelen hebben, goed luisteren, vooral doen, relativeren, de andere kant van het verhaal willen horen en respect hebben voor de mensen\u201d.\n\nAls Jos en Jorine in een gezin komen zeggen ze vaak: \u201cik ben hier niet om te zeggen dat je een slechte ouder bent, we hebben allemaal weleens een moeilijke periode en soms verlopen dingen minder naar wens.\u201d Ieder mens heeft een bepaalde draagkracht. Soms hebben ouders te weinig kennis van de diagnose van hun kind en kregen niet genoeg hulp, waardoor problemen kunnen ontstaan. Ze zijn tegen betutteling. Vooral niet voor de cli\u00ebnten denken, dat is betutteling. Doen wat je eruit kunt halen, accepteren van het euvel en mensen kunnen vaak veel meer dan je denkt.\n\nAls de hulpverlening met een groot papieren dossier binnenkomt vinden ouders dat vaak vervelend, ze willen dat zaken ook afgesloten worden en niet alles uit het verleden steeds terugkomt. Op papier is het vaak veel ernstiger dan in de werkelijkheid. Jos zegt tegen het gezin: \u201cwe doen alles wat jullie willen om te helpen.\u201d Het gezin kan vaak goed aangeven waarom er zorgen zijn in het gezin. De wil om geholpen te worden moet wel vanuit het gezin komen. Ouders zijn soms negatief over BJZ, omdat ze bang zijn dat hun kinderen uit huis gehaald worden.\n\nDrang is zonder raadsonderzoeker. Men stelt in overleg met casusregisseur op wanneer er een rapport aangeleverd zal worden. Over het inleveren van het rapport zijn nog geen concrete afspraken gemaakt.\n\nDwang werkt perfect, een goede en snelle inschatting maken van de problematiek van het gezin is belangrijk. Jos en Jorinde begeleiden het gezin tijdens het traject van 28 dagen. Soms is dat al voldoende om de problemen op te lossen. Bij de BB plus methode moet er in de eerste 8 dagen inzicht zijn van het probleem en ligt er een advies. Jos en Jorine hebben ze weleens 7 \u00e0 8 gezinnen tegelijk geholpen. Accepteren ouders hulp en zijn de sterkte en minder sterke aandachtspunten duidelijk, dan zal in het kader van Drang het gezin overgedragen worden naar het wijkteam. Men kan indien noodzakelijk drie maanden in het gezin werkzaam zijn. De indicaties worden door de casusregisseurs opgesteld en afgegeven.\n\nDe administratie wordt hen weleens teveel. Vroeger werkte je met een dagjournaal en een actieplan. De lijnen waren kort. Voor de toekomst zien ze veel mogelijkheden. Het is goed dat de regie naar de gemeente gaat. Het hebben van een sociaal team, een team huiselijk geweld en het CJG is genoeg. Alles is er en er zijn voldoende hulpverleners.\n\nHet is niet goed als een hulpverlener twee jaar in het gezin zit. \u2018Ontschotten\u2019 van organisaties is belangrijk en zorg dragen voor een goede afstemming onderling. Persoonlijke zorg indien mogelijk zoveel mogelijk poliklinisch. De gemeente beheert straks het geld, Jos en Jorine vinden het belangrijk dat er goed gekeken wordt aan wie het verdeeld wordt. \u2018Family first\u2019 is een methodiek die bijvoorbeeld veel geld kost en ouderwets is, vinden de beide dames.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=71&terug=1", "body": "Zijn talenten zijn natuurlijk bij ons bekend en in het afrondingsdebat van onze cursus Lokaal Bestuur op 5 oktober van dit jaar stond hij zijn mannetje ook al te midden van een groep van bijna dertig aspirant raadsleden. Ook als de nieuwe voorzitter van de Jeugdraad van Westvoorne en in de commissievergaderingen laat hij zijn stem horen en is hij instrumenteel in het bespreken van en debatteren over onderwerpen in de gemeente Westvoorne die jongeren aangaan.\n\n\n\n De eerstvolgende bijeenkomst van de Jeugdraad is overigens op 25 november 2013 in het gemeentehuis te Rockanje. Start half acht \u2019s avonds. Of je nou jong of oud bent: de moeite waard om eens bij te wonen, misschien in te spreken of mee te debatteren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=72&terug=1", "body": "Elke dag loopt ze met haar honden op het strand van Rockanje. Weer of geen weer, tenzij het echt g\u00e9\u00e9n weer is. \u2019s Winters meestal van de 2e Slag naar de Groene Punt in Oostvoorne. Wordt het lente en keert de drukte terug, dan vanaf de Houten Paardjes of de Panweg in Rockanje naar de hoek van het strand bij de Haringvlietdam. Een bevlogen vrouw, in alles wat zij doet in haar leven, en een idealist van de bovenste plank. Na haar opleiding aan het conservatorium in Arnhem in haar jonge jaren, volgde zij rond de eeuwwisseling de studie filosofie aan de Erasmus universiteit in Rotterdam. Niet lang daarna combineerde zij de filosofie met haar ideologische levenshouding en besloot zij zich in te zetten voor het welzijn van Westvoorne en haar inwoners. De Partij Westvoorne werd opgericht en in het voorjaar van 2010 volgde een mega overwinning in de gemeenteraadsverkiezingen met ruim een derde van de stemmen en 5 van de 15 te behalen zetels.\n\nNu, vier jaar later, vragen wij haar hoe zij terugkijkt op de afgelopen raadsperiode. \u2018Met gemengde gevoelens\u2019 bekent zij, \u2018met een lach vanwege de geweldige groep mensen in en rondom onze partij, hun enorme inzet en drive om Westvoorne op de kaart te zetten en te houden, maar met een een traan omdat het huidige gemeentebestuur juist het tegenovergestelde heeft bereikt.\u2019 Ze analyseert op de haar zo langzamerhand bekende rustige doch snoeischerpe wijze. \u2018De saamhorigheid binnen de Partij Westvoorne, de enorme expertise in onze achterban, de totale bereidheid tot samenwerken, dat zijn de dingen waar ik van houd, waar ik van geniet en waar ik heel trots op ben.\u2019 Ze kijkt om zich en vervolgt. \u2018Team werk, open communicatie en eerlijkheid, dat is waar alles om draait in onze maatschappij. Dat is helaas waar het aan ontbroken heeft in onze kleine gemeente sinds de laatste verkiezingen. Er is geen respect geweest naar de PW toe, van meet af aan niet. Bij de formatie werden we op een oneigenlijke manier aan de kant gehouden en vanaf dat moment heeft men niet met ons willen samenwerken. Alles wat we inbrachten aan goede idee\u00ebn werd meedogenloos door de coalitie weggestemd. Het ergste daarvan vind ik dat dit heel vaak ten koste is gegaan van Westvoorne.\u2019\n\nZe zucht en aait haar kleinste hondje Snoepie. \u2018Het meest vervelende van alles is, dat burgers geen vertrouwen meer hebben in \u2018de politiek\u2019. En terecht, want liegen lijkt wel een normale handeling geworden onder politici, er worden met het grootste gemak onwaarheden verteld ten behoeve van de eigen belangrijkheid en de eigen politieke macht. In de Partij Westvoorne doen we daar zeker niet aan mee. Eerlijkheid staat hoog in ons vaandel met direct daarnaast de open dialoog met onze burgerij. Samen beleid maken, samen visies ontwikkelen en samen aan de uitvoering daarvan werken.\u2019 Ze strijkt het haar uit haar ogen en vertelt tussen neus en lippen even over de journalist die haar \u2018die dame met dat hoge haar\u2019 noemde en dat ze sindsdien de boel maar wat platter kamt voor ze naar een raadsvergadering gaat. \u2018Weet je, het woord burgerparticipatie kwam uit ons verkiezingsprogramma. De coalitie heeft het zich toege\u00ebigend, maar het uiteindelijk meer als manipulatie uitgevoerd. Voorbeelden waar het wel goed gegaan is, zijn er wel, zoals bij de groenomvorming in onze dorpskernen of bij het opzetten van de structuurvisie voor Tinte. Maar daarin had de PW dan ook het initiatief genomen en de inwoners in de aanloop ondersteund.\u2019 Ze loopt richting de zee en zegt dat ze een strandmens is, dat ze het nodig heeft om elke dag even de horizon te zien, de einder, de zon in de zee. \u2018Zo hebben we vanuit de oppositie toch een stevig aantal zaken voor elkaar gekregen. Zoals deze gevallen van burgerparticipatie, maar denk bijvoorbeeld aan de strandhuizen die er niet zijn gekomen, het woonbedrijf dat gelukkig niet verkocht werd, vervolgens de toekomstvisie die daarvoor onder leiding van de PW werd opgesteld en het daarmee samenhangende vertrek van een wethouder die veel te veel geld aan het uitgeven was. En we hebben gelukkig kunnen voorkomen, dat onder het mom van \u2018handhaving\u2019, een aantal burgers hun huis uit werden gezet. Vergeet ook niet dat we aangetoond hebben, recentelijk bevestigd door de Rekenkamer Rotterdam, dat het beheer van de financi\u00ebn, de inschatting van de risico\u2019s en de grondexploitatie in Westvoorne niet op orde zijn. Het vermogen van de gemeente is in vier jaar tijd met zo\u2019n 25 miljoen euro afgenomen door gebrek aan visie en dus ondermaats beleid. Daarvan is ruim 13 miljoen euro uitgegeven aan een glasplan, waarvan de PW in 2010 meteen gezegd heeft dat het niet deugde. We kwamen ook toen al, net als voor de verkoop van de sociale huurwoningen van de gemeente, met een prima alternatief plan, maar in beide gevallen wenste college en coalitie daar geen aandacht aan te besteden. Tot op de dag van vandaag niet met als gevolg dat er in het intensiveringsgebied Tinte niets is gebeurd, dat het de sanering van kassen in het buitengebied tot 2 hectare is beperkt en dat de huurwoningen niet of nauwelijks verkocht worden.\u2019\n\nZe pauzeert even en sluit dan af. \u2018Waar ik trots op ben is dat we in de eerste plaats hebben laten zien hoe een raadsfractie met haar controlerende taak behoort om te gaan. Dat de andere politieke partijen zich daar nog steeds niet in kunnen vinden, is niet erg, dat komt wel in de volgende raadsperiode. Want dat we de verkiezingen met overmacht gaan winnen, is voor iedereen toch duidelijk. Het huidige bestuur is geen optie meer, ze hebben hun kans niet gekregen maar genomen, echter niet verzilverd. Er is in feite niets bereikt, er is alleen maar potverteerd. Wij zijn er klaar voor om eindelijk te laten zien hoe het wel moet. Wij hebben een kandidaten lijst van 50 man en vrouw met een ongelofelijk potentieel. Onze partij groeit alsmaar, niet alleen in ledenaantal, maar ook in kracht en saamhorigheid. Ons zorgvuldige selectieproces, inclusief een exclusieve PW cursus \u2018lokaal bestuur\u2019, heeft met algemene stemmen deze kieslijst opgeleverd. Ik geloof in deze kandidaten en onze kandidaten geloven in Westvoorne. Voor de rest is het op 19 maart aan de kiezer om te spreken.\u2019", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=77&terug=1", "body": "Bastiaan Meijer is met zijn zestien jaar de jongste kandidaat op de PW-lijst. Hij woont al bijna tien jaar in Rockanje en zit in de vierde klas van de Havo. Ik sta hem na schooltijd op te wachten. Hij stapt van zijn fiets en vertelt : \u2018Ik trap elke dag naar school, weer of geen weer, een flink stuk, maar door \u00e9\u00e9n van de mooiste stukken van Nederland.\u2019\n\nNa de Havo wil Bastiaan naar de Pabo maar zijn uiteindelijke doel is om in de Tweede Kamer te komen. Hij zegt trots: \u2018Ik doe in mei mee aan het Nationaal Jeugddebat, met honderdvijftig jongeren in gesprek met bewindslieden. Op dit moment zit ik in de lokale politiek. Ik ben voorzitter van de Jeugdraad en wil de jongeren hier vertegenwoordigen. Ik zit regelmatig bij raadsvergaderingen en commissies op de tribune, maar ook in gesprek aan tafel.\u2019\n\nHet is duidelijk dat Bastiaan iemand is die zijn steentje wil bijdragen: \u2018Ik doe mee aan de gemeenteraadsverkiezingen. Ik sta op plaats 13 en over twee jaar kan ik de fractie van de Partij Westvoorne in.\u2019 Hij legt uit dat hij alle politieke partijen heeft bezocht om zijn standpunt te bepalen en lacht: \u2018Wat me niet bevalt in de politiek is het gedraai, de vage beloftes en ondemocratisch gedrag. Burgers moeten kunnen meedoen.\u2019", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=70&terug=1", "body": "In het onderzoeksrapport van BMC wordt gerept over de slechte samenwerking tussen de gemeenteraadseden van Westvoorne, daar kijk ik helemaal niet van op.\n\n Het is van begin af aan al een wankele basis geweest. Uit onvrede met de zittende politiek is de Partij Westvoorne als een Phoenix uit het niets als grootste partij in de gemeenteraad gekomen. De kiezer had gekozen.\n\n Als dan de andere partijen, die zo'n duidelijk verlies hebben geleden, met elkaar afspreken niet met de Partij Westvoorne te willen samenwerken en zelfgenoegzaam in het pluche blijven zitten, waardoor de Partij Westvoorne gedwongen wordt tot de oppositie, dan wordt er geen recht gedaan aan de stem van de kiezer, en dan is dat een slechte basis voor een constructieve samenwerking.\n\n Dan krijgt de Partij Westvoorne ook nog de zwarte piet toegespeeld omdat ze steeds weer de vinger op de zere plek legt, dat wordt dan een \"ruziesfeer \"genoemd.\n\n Lekker makkelijk afdoen in plaats van eerst eens te kijken wat je eigen rol daar in is.\n\n Maar ja, we leven in een democratisch land, en dan is dit allemaal mogelijk, ook als het constructief werken dan onmogelijk wordt.\n\n Op naar de volgende verkiezingen in maart 2014 zou ik zeggen........", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=79&terug=1", "body": "Op 20 december 2010 legde toenmalig raadslid van de Partij Westvoorne Hans Kraaijeveld een futuristisch doch concreet voorstel op tafel voor het \u2018wonen op water\u2019 in de Tinte. Hij werd uitgelachen door de voltallige coalitie en ook de lokale pers reageerde nogal negatief en enigszins denigrerend. Nu ruim drie jaar later pleit prof. Jan Rotmans in zijn lezing in Spijkenisse gisteravond voor drijvende wijken op water op Voorne-Putten. Zou het nu toch nog gaan aanslaan? We lezen nog een keer terug wat Hans toen poneerde: \n\n\n\nBinnenkort wordt de eerste bewonersbijeenkomst georganiseerd om over de toekomst van Tinte te spreken. Een prima initiatief waar velen reikhalzend naar uitzien. Het wordt immers tijd om ons eigen openluchtmuseum, zoals raadslid Piet Beukelman Tinte soms noemt, te voorzien van toekomstperspectief. Niet alleen voor de huidige Tintenaren, maar ook voor de zo gewenste nieuwe Tintenaren is dat van belang.\n\n \n\n Dus mensen, als u idee\u00ebn heeft, aarzel dan niet maar kom er mee naar voren.\n\nHoewel ik geen Tintenaar ben, voel ik me natuurlijk toch wel met die pittige kern verbonden. Onze jongens gingen op Tintestein op school en daarvoor natuurlijk naar de Snatertjes. Het jaarlijkse Tintefeest staat rood omlijnd op de kalender aangegeven. Eigenlijk onvoorstelbaar dat een zo kleine kern zo fantastisch samenhangt. Als ik dan met paard en wagen door het dorp rij dan valt me wel een aantal zaken op. Zo is Tintestein met het verenigingsgebouw en de kerk eigenlijk een gehuchtje op zich. Dan even niets (de Kade) en dan kom je in het dorp. Natuurlijk stapvoets anders ben je er al weer uit. De Weidehof is met zijn wei natuurlijk ideaal voor het Koninginnendagfeest, maar is toch een beetje een aangebouwd pukkeltje, wat geen recht doet aan Tinte. Begrijpt u me overigens niet verkeerd, natuurlijk wel gewoon laten staan die Weidehof.\n\nMaar hoe gaan we Tinte nu verder uitbreiden? Gaan we de hoogte in? Bouwen we nieuwe pukkeltjes eraan? Gaan we langs de kade richting Tintestein bouwen? We gaan het zien. Toch wil ik nog een andere mogelijkheid belichten. Overigens \u00e9\u00e9n die ik \u201cgepikt\u201d heb van San Francisco. Daar is aan het water in de jaren 60 een leuke wijk ontstaan op het water \u201cSausolito\u201d. Een onderkomen toen voor hippies en kunstenaars.\n\nMet het juist afgeronde kreekplan hebben we in en rond Tinte ook veel mooi en vooral leeg water gekregen. Laten we daar nu eens 20 tot 30 woonboten in leggen, geschikt voor bewoners die oog hebben voor de natuur. En dan het liefst een beetje opvallende kleuren. Een compleet waterwijkje, selfsupporting met zonnepanelen, windmolentjes. Dit zou overigens prima passen in \u201cWestvoorne natuurlijk actief\u201d. Stelt u zich eens voor: een wijkje in hoofdzaak toegankelijk via het water, geheel gericht op de natuur, mogelijk met kunstenaars, en zo kan ik nog wel even doorgaan. Of dit het moet worden is natuurlijk de vraag, misschien zijn er nog veel betere idee\u00ebn te bedenken. Ik hoop dat dit voorbeeld u aanzet tot creativiteit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=81&terug=1", "body": "Als oppositiepartij, maar eigenlijk geldt het voor alle raadsleden, is het belangrijk om serieus en kritisch te kijken naar de voorstellen die je onder ogen krijgt, om te zien of het anders en beter kan. De Partij Westvoorne probeert zijn werk zo goed mogelijk te doen en daar hoort dus ook die kritische houding bij. De kunst is om naast kritiek ook meteen idee\u00ebn op tafel te leggen, hoe het beter kan. En ook dat doet de PW voortdurend.\n\nZo hadden we onder andere kritiek op de verkoop van het woonbedrijf. We konden aangeven wat er fout aan was en ook hoe het wel zou moeten. De coalitie kon niet tegen kritiek en weigerde te luisteren. Dat was jammer, want na verloop van tijd bleek onze kritiek terecht en onze oplossingen beter te werken. We hadden veel gemeenschapsgeld kunnen besparen.\n\nAls PW-raadsleden krijgen wij ook kritiek te verduren en soms terecht. Dat is dan voor ons ook even slikken, maar we luisteren wel en we doen er iets mee. De kritiek heeft ons geholpen en beter gemaakt.\n\nKritisch is niet het zelfde als vijandig. Een raadslid zonder kritische houding is geen goed raadslid, vinden wij. Daar hebben we dan ook meer dan genoeg van. Straks na de verkiezingen worden de rollen weer verdeeld en we hopen als Partij Westvoorne deel te kunnen gaan uitmaken van het college van B&W. We rekenen dan op een kritische houding van alle raadsleden, niet alleen van de oppositie. Daar worden we allemaal beter van.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=82&terug=1", "body": "Er is de afgelopen vier jaar veel gepasseerd in de raadszaal. Er zijn veel besluiten genomen waar we het niet mee eens waren. We hebben ons oordeel altijd goed onderbouwd. We hebben uitgelegd waarom het glasplan een onhaalbaar en geldverslindend plan zou blijken te zijn; waarom de verkoop van het woonbedrijf op niets uit zou lopen en waarom de door het college gehanteerde risicoberekeningen ondeugdelijk waren.\n\nDaarom is dat besluit het ergste wat ons in de afgelopen 4 jaar overkomen is.\n\nDe coalitiepartijen, VVD, CDA, D66 en GBW hadden helemaal niet, zoals ze beweren, vanwege het goede contact met het Havenbedrijf in hoeven stemmen. Het ging om onderhandelingen met een bedrijf, in dit geval het grootste bedrijf uit de regio. Zo\u2019n bedrijf vindt het echt niet vreemd wanneer er scherp onderhandeld wordt. Westvoorne had eindelijk eens op moeten komen voor haar inwoners en echte overlast werende maatregelen moeten afdwingen. Die mogelijkheid was er nu, omdat een handtekening van Westvoorne nodig was om die veiligheidscontour vast te stellen", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=74&terug=1", "body": "Ik heb al heel wat wilde suggesties gehoord over de betekenis van onze verkiezingskreet, maar wie denkt, of misschien wel hoopt, dat de fractieleden van de Partij Westvoorne zich na 19 maart als een stel lemmingen van een rots af gaan gooien, heeft het mis. De kreet Nu of Nooit gaat dan ook niet over ons, maar over Westvoorne, een zelfstandige gemeente Westvoorne.\n\nDe manier waarop deze coalitie vier jaar geleden bij elkaar geraapt werd om de PW buiten de deur te houden was al triest, maar nog veel triester is wat men daarna liet zien. Twee van de vier wethouders haakten onderweg af en dat is dan nog het goede nieuws. Na vier jaar ja-knikken en elkaar napraten om de eigen stoel warm te houden, komen de coalitiepartijen nu weer met valse verkiezingsbeloftes en mooie praatjes over samenwerking .\n\nAls u ervoor zorgt, dat niemand straks om de inwoners van Westvoorne heen kan, als u met zijn allen voor de Partij Westvoorne kiest, dan zult u eens zien wat er allemaal mogelijk is. Een zelfstandige gemeente Westvoorne, die er is voor zijn burgers en die vanuit de eigen kracht een goede bijdrage gaat leveren aan samenwerking op Voorne-Putten en in de Metropoolregio. Een gemeente met een voorbeeldfunctie, het kan echt, met de Partij Westvoorne. Maar het is wel Nu of Nooit !!!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=83&terug=1", "body": "In de media komen politici en hoogleraren aan het woord, die zich ernstig zorgen maken over deze ontwikkeling. Mag ik daar nog een extra zorg aan toevoegen? Hoeveel van deze 4.500 kiezers volgen de Westvoornse politiek op de voet, kennen de verkiezingsprogramma\u2019s en weten in hoeverre de diverse partijen zich aan hun woord houden? Wie bezoekt de commissievergaderingen of volgt de raadsvergaderingen op internet?\n\nDe komende vier jaar wil de Partij Westvoorne laten zien dat het ook anders kan in Westvoorne. Wij geloven erin dat Westvoorne alles in zich heeft om een voorbeeldgemeente te zijn. Een gemeente die er is voor de inwoners en een gemeente die serieus wordt genomen door samenwerkingspartners.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=99&terug=1", "body": "CDA wil \u2018theater De Man\u2019 in Oostvoorne, las ik in de Westvoornse Courant. Een goed idee en dan ook nog eens uit de koker van CDA fractievoorzitter Littooij. Dat was dubbel schrikken. Maar een goed idee is een goed idee.\n\n Een weekje later kwam het idee als motie in de gemeenteraadsvergadering aan de orde, waar de PvdA met name zich zorgen maakte over kosten van dit \u2018nieuwe beleid\u2019, in krappe tijden.\n\n\n\n Cultuur mag wat kosten, zou je denken, maar volgens de VVD fractie hoefde dat niet eens: inkomsten uit entreegelden zouden de kosten kunnen dekken. Dat zou knap zijn, voor een startend zaaltje, hoe mooi ook. Een fijne uitdaging voor de programmeur.\n\n Misschien zou men het voorlopig even niet in toneel of muziek moeten zoeken, maar in goochelshows. Dan kunnen de raadsleden zelf een flink deel van het programma invullen.\n\n Zo goochelde de PvdA in dezelfde Westvoornse Courant een mopperschrift uit de hoge hoed over de toekomstplannen die momenteel in de gemeenteraad worden besproken.\n\n Inderdaad zijn raad en bestuur na lange tijd en veel gepraat nog niet ver gekomen. Een mager verhaal waarin de visionairs nog net kans zien enorme open deuren als de tweede Maasvlakte en de vergrijzing mee te wegen in hun \u2018visie\u2019 op de toekomst van ons dorp. En natuurlijk wil iedereen het dorpse karakter bewaren. Maar wat is dat dorpse karakter dan ?! Moet iedereen weer alles van elkaar weten, moet voor elke achterdeur een paar klompen staan, of gaan we eindelijk eens werk maken van een fatsoenlijke bereikbaarheid, dag en nacht, van een huisarts in Oostvoorne en Rockanje. Om maar eens iets te noemen.\n\n\n\n De PvdA kwam dus met een mopperverhaal uit de hoge hoed, overigens met veel knip- en plakwerk en idee\u00ebn geleend van anderen. Goed getimed, een half jaartje voor de raadsverkiezingen, maar de PvdA heeft er wel steeds bijgezeten en naar gekeken, had men niet beter een constructieve bijdrage kunnen leveren aan het proces, in plaats van te gaan jammeren, vlak voor het afvoerputje?\n\n De VVD, ook niet vies van stemmentrekkerij, heeft ook een goocheltruc op het oog: een extra rijstrook langs de rotonde waar Oostvoorne, en naar blijkt ook een deel van Rockanje en Brielle, zich \u2019s morgens in de file ergert, via de N218 op weg naar de N15.\n\n Sommige ergernis moet je even laten voortduren. Misschien bereik je het punt dat mensen zich nog eens afvragen waarom ze daar allemaal op ongeveer hetzelfde moment, veelal alleen in de auto in die rij gaan staan. Glijdende werktijden, afstandwerken, metro naar Hellevoetsluis, de spoorweg langs de N15 voor personenvervoer, openstellen van de Noordweg of toch gewoon de bus? Nee hoor, de grenzen van de VVD creativiteit waren bij de strook asfalt al bereikt. Waarom zou je je ook echt verdiepen in de oorzaken van een probleem?!\n\n\n\n Terug naar de raadsvergadering dan, waar Littooij zelf probeerde als cabaretier een plekje in de programmering van De Man te krijgen. Elkaar de maat nemen, was een van de benamingen die hij zelf had bedacht voor de af en toe tenenkrommende vervelende, zuigende opmerkingen richting de andere raadsleden, die je niet zou verwachten van iemand die oprecht wil gaan werken aan het vergroten van het onderlinge vertrouwen.\n\n \u2018Geen niveau\u2019, was het nauwelijks hoorbare, maar rake commentaar van wethouder Geers. \n\n Overigens, mevrouw Geers, hoe staat het met de verhuisplannen?\n\n Vorige maand viel nog te lezen dat mevrouw Geers gewoonweg niet kon kiezen tussen de Hoefweg en de Ruy, waar ze zou willen wonen. Waarschijnlijk gewoon een loze kreet, verzonnen door de marketing manager van de projectontwikkelaar die toch ook van zijn huizen afmoet. De gemeente kan ten slotte niet al die dure woningen kopen om zo het ondernemersrisico over te nemen en die arme projectontwikkelaar uit de brand te helpen.\n\n Maar mocht het echt zo ver komen mevrouw Geers, dan zou ik zeggen, ga lekker dicht bij de sporthal wonen. De Ruy schijnt erg duur te zijn.\n\n Maar goed, Theater De Man. Wat ik al zei: een goed idee. Hopelijk valt er, ook voor de jeugd, straks veel te genieten van toneel, muziek, cabaret en misschien af en toe een goochelshow.\n\n \n\nLeo Gelderland, Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=100&terug=1", "body": "Geachte commissieleden,\n\n Ik ga het niet hebben over de structuurvisie. Ook ga ik het niet hebben over de second opinion die naar mijn mening duidelijk genoeg is en de structuurvisie op hoofdlijnen kraakt.\n\n Ik wil het met u hebben over de noodzaak van het oprichten van een Gebiedsonderneming Herontwikkeling Glas Westvoorne ( de GHGW ) en meer specifiek over de noodzaak om dit te doen in een bv vorm.\n\n Als reden om te kiezen voor deze vorm wordt aangevoerd dat het noodzakelijk is beleid van uitvoering te scheiden. Helaas ben ik in de stukken geen andere reden tegen gekomen. Als ik het dus goed begrijp moeten de woorden die men roept in de verkiezingstijd, en waarvan men mag verwachten dat deze in daden worden omgezet door de verkozenen nadien blijkbaar anders worden geinterpreteerd. Het college zit er voor het beleid en de voor de uitvoering moet er een uitvoerings organisatie komen.\n\n Op blz 47 van de structuurvisie wordt een vergelijking getrokken met het havenbedrijf van de gemeente Rotterdam \u201cdit is een soortgelijke bv \u201c. Blijkbaar is T&G niet op de hoogte van het feit dat het havenbedrijf een NV is, een omzet heeft van 500 miljoen euro per jaar en een winst van 150 miljoen per jaar. Het doel van dit bedrijf is gericht op continuiteit van alle havengerelateerde zaken met een zeer duidelijk winst oogmerk.\n\n Hoe anders is het gesteld met de GHWG bv. Na een periode van 10 jaar blijft er als alles meezit een resultaat van ca 3 miljoen euro over.\n\n Wat is nu eigenlijk het probleem? We praten over 31 te saneren lokaties met een totaal glasoppervlakte van 25 hectare. Het doel is om deze lokaties over een periode van 10 jaar te saneren, waarbij de financiering dient plaats te vinden door de ontwikkeling van woningbouw.\n\n Door dit in een bv vorm te gieten is 1 ding duidelijk, namelijk dat er veel geld in adviezen en (externe ) bestuurders/directeuren gaat zitten ipv in de oplossing van het probleem. Het houden van grip op de situatie door de raad bij de bv vorm is een utopie. Het havenbedrijf Rotterdam is ook daar een goed voorbeeld van.\n\n Kortom houdt de zaak helder en duidelijk,en verstopt u zich niet achter de GHGW bv.\n\n \n\nJ.P. Kraaijeveld\n\n Lodderlandsedijk 24\n\n 3235 KK Rockanje", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=85&terug=1", "body": "Wethouder Jan van Rij presenteerde het thema \u2018recreatie-economie\u2019 waarbij een stukje naar het verleden maar vooral naar de toekomst werd gekeken. Wie zijn we als Westvoorne, waar zijn we goed in, waar kunnen en moeten we onszelf verbeteren? Geen politiek maar een realistische uitkijk naar de toekomst.\n\nZelfs toeschouwers uit het Brielsche hebben de weg naar De Man gevonden. Vanuit die hoek dan ook de vraag of we het samen kunnen doen. Samenwerken, daar wordt je beter van. We kunnen het samen beter en mooier! Ook een realistische gedachte. En dan helaas een beetje politiek als het gaat over de producten en de kwaliteit van het Recreatieschap Voorne-Putten.\n\nHet thema leende zich goed voor discussie en input van aanwezig publiek en ondernemers. Meer dan uitstekende vragen en aanvullingen om een visie verder uit te werken. Een visie? Ja, absoluut een visie op een beter (West-)Voorne. Daarvoor hebben we elkaar nodig. De burgers, buitenlui, ondernemers, Top Voorne en de Zeehondencreche Westvoorne. Een zelfstandig en florerend Westvoorne dat de samenwerking zoekt, zonder op te gaan in het grau van de grote buurman. Dat is geen politiek, maar realisme en daar heb je als verantwoordelijk bestuurders lef voor nodig!\n\nRecreatie en toerisme is voor Westvoorne belangrijk en zou moeten groeien. Het is voor de werkgelegenheid een stabiele \u201cindustrie\u201d. De wethouder toonde enkele voorbeelden van verrommeling op parkeerplaatsen en winkeluitstraling, dus hoe het in Westvoorne niet zou moeten! Bovendien verlangt de huidige recreant op veel plekken nieuwe gemakken zoals WIFI. Westvoorne heeft een achterstand in voorzieningen. Dit moet worden omgebogen met \u201chet warme bedden fenomeen\u201d. Meer Hotel, Bed en Breakfast en Pension voorzieningen waar de toerist verwend wordt. Andere speerpunten zijn: TOP (toeristisch ondernemers platform) op Voorne benutten \u2013 Kwaliteitsrestaurants \u2013 Parkeerfaciliteiten verbeteren o.a. met pasjessysteem \u2013 Winkelaanbod en omgevingsvisie activeren \u2013 Terrassen op pleinen \u2013 Wandel-, paarden- en fietspadenroutes \u2013 Onderscheidend aanbod voor verblijfstoerisme -. Aan het Oostvoornse Meer kan een zeehondenopvang en educatieruimte over de Maasvlaktes 80.000 bezoekers aan Westvoorne per jaar opleveren. Winkels en bedrijven in onze gemeente kunnen hiervan profiteren.\n\nEr kwamen veel reacties van de aanwezigen. Het grootste deel van de recreanten komt nu hier voor Natuur, Rust en Recreatie. - De watersport biedt grotere mogelijkheden. - Er zijn meer \u201cslecht weer voorzieningen\u201d nodig. \u2013 De Gemeenten op Voorne-Putten moeten elkaar aanvullen. - Westvoorne kan het niet op eigen houtje en zal minimaal samen met de gemeenten op Voorne op moeten trekken. - Het Recreatieschap is veranderd van beleidsmatig naar uitvoerend en de gemeenten moeten zich er op voorbereiden dat de bijdragen van uit Rotterdam af zullen nemen. \u2013 Westvoorne laat kansen liggen: verbeter de bekendheid. Bijvoorbeeld door wekelijkse opsommingen op de Gemeentepagina -. \n\n Voorne is bestempeld als anticipeerregio zodat er geen groei van het aantal inwoners te verwachten is. Westvoorne vertoont al 10 jaar teruggang, dus krimp. De door de wethouder verwachte toename van verkoop van huizen aan nieuwe, goed verdienende, werknemers in het Havengebied gaf aanleiding tot kritiek uit de zaal. Een afspraak werd gemaakt om het te verhelderen. Een applaus was bestemd voor de inwoner, die veel werk doet om het strand aan de Zuidzijde van het Oostvoornse Meer schoon te maken.\n\nDie droom had ik meteen toen Emma van Blom in 2010 het idee lanceerde om een Politiek Caf\u00e9 op te zetten in Westvoorne. Het werd het Politiek Caf\u00e9 Westvoorne, zoals het nu nog steeds heet, en het werd opengesteld voor en aangeboden aan alle inwoners van Westvoorne. Alle boeren, burgers en buitenlui, en daarmee vanzelfsprekend ook alle, ik herhaal alle, bestuurders, ambtenaren en politieke partijen. En daar kwam toen die droom van mij aan, een droom dat de inwoners van Westvoorne zich massaal op dit PC zouden storten en elke maand in groten getale zouden opdraven om het spreekgestoelte te beklimmen en haar/zijn zegje te doen en onderling, al dan niet verhit maar altoos constructief met de blik gericht op de toekomst van Westvoorne, van gedachten zouden wisselen.\n\nIn de vorige raadsperiode 2010-2014 organiseerde de Partij Westvoorne in totaal 28 keer dit Politiek Caf\u00e9 Westvoorne, telkens op de laatste zaterdag van de maand om vier uur \u2019s middags in het caf\u00e9 van het Conferentie Hotel Olaertsduyn in Rockanje. Altijd met succes, durf ik te zeggen, en met een gemiddelde opkomst van pakweg dertig mensen. Maar hoewel er wel degelijk zo af en toe een bestuurder of een lid van een andere politieke partij dan de PW aanwezig was, waren het vaak toch voornamelijk leden van de partij Westvoorne die het voor de middag gekozen thema beetpakten en uitbeenden. Blij waren we altijd, d\u00e1t Boudewijn van de Brielsche Courant kwam, zag en schreef, m\u00e9t de aanwezigheid en input van die ene GBW-er, die ene VVD-er, die enkele PvdA\u2019er en zelfs een keer van de burgemeester en een wethouder. Maar mijn droom kwam daarmee niet uit, want hoe scherp we ook adverteerden, de grote meute wilde maar niet verschijnen.\n\nVervolgens waren er de verkiezingen in het vroege voorjaar van 2014. Wat betreft het Politiek Caf\u00e9 volgde daarop een oorverdovende stilte van zes hele maanden. Maar ik kon mijn geluk niet op toen Emma mij vertelde dat de nieuwe coalitie dit Politiek Caf\u00e9 concept ging omarmen en dat de drie coalitie partners op toerbeurt de organisatie op zich zouden gaan nemen. En aldus geschiedde. De PW verrichte de aftrap in september van dit jaar en slingerde het thema \u2018burgerparticipatie\u2019 de foyer van De Man in. De VVD Westvoorne presenteerde als tweede in oktober de ins en de outs van de \u2018recreatie-economie\u2019 in onze gemeente. Een opkomst van respectievelijk zo\u2019n veertig en vijftig man en vrouw werd geregistreerd en tot mijn vreugde was de mix van politieke kleur eindelijk een feit geworden. Wethouders, oud wethouders, politieke notabelen, zelfs bestuurders uit buurtgemeente Brielle, enkele ambtenaren, maar ook gelukkig niet aan dit alles gelieerde burgers, toonden hun belangstelling en nieuwsgierigheid en deden ook daadwerkelijk mee aan de discussie. Mensen beklommen het spreekgestoelte met een aanvulling, een oproep of een toevoeging en mijn hart begon echt sneller te kloppen.\n\nEind van deze maand is het de beurt aan D66 Westvoorne om de boel op poten te zetten en ik ga er van uit dat de stijgende lijn zich voort zal zetten. In aantallen bezoekers, in kwaliteit van het totale PC Westvoorne gebeuren. Het zaad lijkt nu gezaaid en te ontkiemen, de belangstelling gewekt. We durven nu kennelijk ook met elkaar te zien dat dit een uniek forum is, niet alleen in onze eigen gemeente, maar ook in de regio. Een forum waar we met elkaar kunnen stoeien en sparren over zaken die er toe doen voor onze toekomst als gemeente, gemeenten en regio Voorne. Waar we elkaar beter kunnen leren kennen en waarderen, waar alle politieke grenzen vervagen. Het is toch ronduit overbodig om in onze kleine \u2018dorpen\u2019 politiek te bedrijven? Pragmatisch zaken aanpakken ten behoeve van een goede toekomst zou wat mij betreft slechts het motto moeten zijn. Kortom, een forum, waar we allemaal alleen maar sterker en beter van worden.\n\nDan blijft daar nog steeds die droom. Die droom dat de foyer in De Man volgend jaar veel te klein blijkt te zijn voor de toestroom van mensen en dat we op een warme dag in de zomer uit moeten wijken naar buiten, naar het Dorpsplein. En dat daar jan en alleman het spreekgestoelte wil beklimmen om kond te doen van een rijke schakering aan meningen, gedachten, wensen of idealen. Dat het Politiek Caf\u00e9 Westvoorne uitgroeit tot een heus festijn met zelfs landelijke bekendheid en dat we het dan met elkaar omdopen tot \u2018Speakers Corner Westvoorne\u2019. \n\n Ik heb een droom\u2026\n\n \n\n Rien Huisman", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=86&terug=1", "body": "Ze heeft de regie in handen, dat is duidelijk. Samen met Jeroen en Bert houdt ze de teugels strak in deze woelige periode. Alles moet strikt volgens plan verlopen, iedereen moet tijdig en goed op de hoogte worden gebracht en gehouden en er moet vooral geen ruis op de lijn ontstaan, geen misverstanden in deze voor velen toch al moeilijke tijden.\n\nDat je dan toch dat broodje aap verhaal ziet ontstaan dat ze de zaak zouden hebben laten klappen vanwege een Nieuwjaarskaart\u2026 ze moet er om lachen en legt uit dat niets natuurlijk minder waar is. Het was gewoon een voorbeeld om aan te geven hoe een nota bene interne PW aangelegenheid door de coalitiepartners werd opgeblazen tot een bijna misdadige actie van het PW partijbestuur. Het is dan ook wel jammerlijk dat radio en tv hier misbruik van maken en dat een enkele burger daar dan ook nog op voortborduurt. \u201cMaar\u201d, zegt ze, \u201cik heb er weer wat van geleerd\u2026\u201d\n\nKat Dinky is ondertussen bij haar op schoot gekropen. Honden Gijs en Snoeper kijken enigszins jaloers toe vanaf het kussen onder haar werktafel. Zelfs zij begrijpen wel dat het er om gaat de inwoners van Westvoorne eerlijk en duidelijk te vertellen wat er nou precies aan de hand is. Mensen die Emma kennen, weten dat zij altijd zeer zorgvuldig te werk en nooit over \u00e9\u00e9n nacht ijs gaat, alles tig keer wikt en weegt en iedereen altijd overal bij betrekt. Dat de pers dan soms de verkeerde conclusie trekt en de accenten op de verkeerde plekken legt, is jammerlijk, maar kennelijk, helaas, onvermijdelijk.\n\nZe legt uit dat haar fractie vanaf de formatie in 2014 getracht heeft te conformeren naar VVD en D66 ten faveure van de rust en de vrede in de coalitie, ergo van een stabiele bestuursperiode voor Westvoorne. De inmiddels fameuze Samenwerkingsovereenkomst was daar het gevolg van. Het was t\u00e9 gemakkelijk geweest om dat document als een motie van wantrouwen te beschouwen en dus ging de PW fractie akkoord, wetende dat met name de VVD het eigenlijk als een soort boetedoening bedoelde voor het voeren van een professionele oppositie in de daarvoorliggende periode.\n\nVervolgens is er keihard gewerkt door de PW fractie en haar wethouder aan het uitvoeren van de in het coalitieakkoord overeengekomen doelstellingen in goede harmonie met partners VVD en D66. Helaas was de door de VVD aangeslagen toon richting de PW keer op keer vals en ronduit lelijk. Jan van Rij kan dan in een interview met het AD Voorne-Putten het woord \u2018lullig\u2019 gebruiken, maar als er \u00e9\u00e9n lullig deed tegen Van Blom en fractiegenoten dan was hij het wel. Als hij zich daarin niet herkent dan leeft hij in \u2018cloud cuckoo land\u2019. Hij \u00e9n de VVD fractie hielden zich gedurig niet aan de Samenwerkingsovereenkomst en ook zeker niet aan het coalitieakkoord. Er werd niet als normale mensen met elkaar gepraat, er werden alleen maar bikkelharde en overigens onterechte E-mails gestuurd over nota bene het gedrag van de PW fractie\u2026 mond houden en op de knie\u00ebn, koest en onder de plak, was voortdurend het motto. De VVD wethouder acteerde als een olifant in de porseleinkast en joeg intern en extern iedereen tegen zich in het harnas. Verder heeft de PW wel degelijk meerdere malen haar ongenoegen over de werksfeer \u00e9n de inhoudelijke dwalingen geuit en in concreto voorgesteld een mediator aan te stellen in de persoon van de burgemeester of de gemeentesecretaris, maar VVD en D66 wilden daar niets van horen. Het resulteerde ooit tot een gesprek van een half uurtje met de twee andere fractievoorzitters, maar ook geen minuut langer dan dat. Met als gevolg dat de beide heren een glas dronken, een plas deden, maar alles toch maar weer lieten zoals het was.\n\nDe telefoon gaat en ze praat iemand bij, overlegt met haar planner in de fractie en stelt een inwoner gerust. Ook het bestuur hangt aan de lijn en er worden afspraken gemaakt over een Algemene Ledenvergadering. Ze reageert verder op wat er tot nu toe gezegd is in de media en beaamt dat het voor GBW, CDA en PvdA niet zo moeilijk was om in de gaten te hebben dat de tandwielen knarsten. De vonken vlogen er af en toe immers af en de oliekan was duidelijk zoek. Dat was voor iedereen wel heel duidelijk, je moet wel stront in je ogen gehad hebben om dat niet te zien. Toch is de PW blijven proberen rede en vrede te bewaren, tot de boel in het najaar van 2015 ook inhoudelijk echt onverteerbaar werd. Alles werd nu door de VVD opgediend op een bedje van \u2018herindeling\u2019, de olifant werd er niet rustiger op, de buitendienst kwam zwaar en ongenuanceerd onder vuur en het woonbedrijf moest plotseling weer verkocht worden. De sfeer werd alsmaar slechter en er kwamen nu bovendien persoonsgerichte aanvallen aan de orde. Er werd vanuit de D66 achterban getracht een PW raadslid de grond in te boren en de meute huilde opgewonden mee.\n\nIn maart en april van dit jaar nam de PW fractie ruim de tijd om in de eerste plaats binnen de PW fractie alles nog eens grondig op een rijtje te zetten en te analyseren en vervolgens nog maar weer eens duidelijk te maken aan beide coalitiepartners dat het \u2018zo niet door kon gaan\u2019. Toen de reacties wederom negatief waren, werd er besloten dat het einde oefening moest zijn. Met nog krap drie jaar voor de boeg in deze raadsperiode was het hoog tijd om te hergroeperen. Voor het welzijn van Westvoorne. Zo gezegd zo gedaan of wel: \"geen woorden maar daden!\u201d\n\nZe moet door, dat zie ik wel, de telefoon knippert, de E-mails pingen hoorbaar binnen. Ze heeft het laatste woord door nog even te refereren naar de gedane bewering dat de PW bang zou zijn kiezers kwijt te raken. Iedereen in Westvoorne weet nu zo langzamerhand wel dat PW\u2019ers zelfs niet bang zijn voor de boze wolf. Het gaat bij de PW ook niet over angst, macht of belangrijkheid. De Partij Westvoorne is alleen maar begaan met Westvoorne. Juist het voortdurende geroep van met name de VVD en sommige andere lokale afdelingen van landelijke partijen over bijvoorbeeld \u2018herindeling\u2019 lijkt eerder op angst gebaseerd te zijn. Angst dat de lokale partijen het heft totaal in handen gaan krijgen in Wonderful Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=101&terug=1", "body": "Gemeente Westvoorne Tinte, 12 oktober 2009\n\n Raadhuislaan 6\n\n 3235 AP Rockanje\n\n Ter attentie van het College van B&W\n\n \n\nBetreffende: WOB-verzoek inzake businesscase glas \n\n \n\nGeacht College,\n\n \n\nBetreffende de zogeheten \u2018businesscase glas Westvoorne\u2019, welke door Twynstra en Gudde is opgesteld en die gepresenteerd werd in de commissie VROM van 7 oktober 2009, verzoeken wij, in het kader van de Wet Openbaarheid van Bestuur, om inzage in alle informatie en achterliggende financi\u00eble onderbouwingen van de businesscase. Wij gaan er vooralsnog vanuit dat dit de door het college in een aantal recente, besloten raadsvergaderingen ter tafel gebrachte maar niet gepubliceerde data zijn. Mochten er echter daarnaast nog meer niet geopenbaarde financi\u00eble onderbouwingen bestaan ten aanzien van de businesscase, dan zouden wij ook die, in het kader van dit WOB-verzoek, willen inzien. \n\n \n\nMet dank en vriendelijke groet,\n\n \n\n Namens de Partij Westvoorne\n\n Drs. Emma van Blom (lijstaanvoerder) \n\n Colinslandsedijk 4\n\n 3234 KB Tinte", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=97&terug=1", "body": "Westvoorne, word wakker! \n\n \n\nIn de afgelopen weken stond de Westvoornse politiek voor de zoveelste maal in het teken van het glas in het intensiveringsgebied Tinte. Ook de ontwikkeling van de locatie De Rots stond weer op het programma. Wij zullen, gezien de gevoeligheid en de importantie van beide onderwerpen, in dit artikel alleen aandacht besteden aan de politieke besluitvorming rond deze twee zaken.\n\n \n\n Ontwikkeling Woningbouwlocatie De Rots: \n\n Nadat het vorige plan voor de locatie De Rots, door aanhoudend protest van een groot aantal omwonenden, uiteindelijk in de prullenmand terecht kwam, vroeg het college in de VROM commissievergadering van 6 juni om goedkeuring van de nieuwe stedenbouwkundige randvoorwaarden. Waarmee, volgens wethouder Geers, zowel aan de wensen van de projectontwikkelaar als aan die van de vereniging \u2018Houd Rockanje Laag\u2019 tegemoetgekomen werd. Dat bleek echter geenszins uit hetgeen in de raadszaal door de leden van deze vereniging gezegd werd. Naast hun inhoudelijke bezwaren waren zij ook zeer verontwaardigd over het feit dat Geers gesteld had, dat een discussie over de randvoorwaarden met \u2018Houd Rockanje Laag\u2019 niet mogelijk was. De Partij Westvoorne vraagt zich af wat de zin van een gesprek is als daarin niet inhoudelijk op bezwaren ingegaan kan worden. Een dergelijk \u2018on-zin\u2019 gesprek wordt kennelijk alleen gevoerd om aan de procedurele eis van inspraak te voldoen. Wij horen het Geers al zeggen: \u2018we hebben de burgers gehoord!\u2019 Jammer dat ze ook niet geluisterd heeft....\n\n Geers wenst binnen het plan De Rots dertig procent sociale woningbouw te verwezenlijken, waar volgens haar niets aan te verdienen is. Om het voor de projectontwikkelaar toch aantrekkelijk te houden, moet ze hem daarom een groter te bebouwen oppervlak toestaan. Zo kan de arme man toch voldoende woningen bouwen en voldoende winst maken. De nieuwe randvoorwaarden die Geers nu presenteert, stellen dan ook geen beperkingen aan het bouwvolume en het te bebouwen oppervlak! En dus gaat zij het bestemmingsplan wijzigen, zodat er een enorme, aaneengesloten, Swinshoekachtige steenklomp op de locatie De Rots kan verrijzen. Weliswaar is er de belofte van de wethouder dat de nokhoogtes van de woningen speels zullen differenti\u00ebren, maar deze details zullen pas in een veel later stadium waar of onwaar blijken te zijn. In dit kader geeft het ook te denken, dat het aantal te bouwen woningen nog steeds niet genoemd is. \n\n Overigens, de opmerking van Geers dat zij in het plan de Ruy hetzelfde percentage sociale woningbouw gerealiseerd heeft, is werkelijk schandalig. De waarheid is dat de gemeente de te dure en daardoor onverkoopbare woningen aan de Ruy uiteindelijk maar zelf gekocht heeft om ze vervolgens onder de prijs opnieuw in de verkoop te doen. De Partij Westvoorne is van mening dat de bouw van sociale koop- en huurwoningen ernstig verwaarloosd wordt in onze gemeente en het is volgens ons wel degelijk mogelijk om betaalbare starterswoningen te bouwen. Recentelijk zijn er door projectontwikkelaar Timpaan starterswoningen gebouwd voor 100.000 euro (www.nos.nl/nosjournaal/artikelen/2009/5/13/130509_starterswoningen.html). \n\n Hoewel wij van mening zijn dat die sociale woningbouw in onze gemeente nu eindelijk gerealiseerd dient te worden en dat de totale locatie De Rots daar zeer geschikt voor zou zijn, vragen wij ons toch af of het bouwen van een zeer gering aantal sociale woningen, zoals in dit plan is opgenomen, opweegt tegen het mogelijk verrijzen van een massief bouwwerk midden in het dorp tussen de daar aanwezige, zeer kleinschalige bebouwing. \n\n Kijk naar de Swinshoek, kijk naar de Ruy, kijk naar de Valweg/Hoefweg en kijk waartoe deze wethouder in staat is. De winst van projectontwikkelaars en het redden van haar sociale gezicht (terwijl ze het gewoon heeft laten zitten bij projecten waar die sociale woningbouw wel van betekenis had kunnen zijn) staan bij haar op een gedeelde eerste plaats en niet het welzijn en het aanzien van Westvoorne. Een gratis adviesje van de PW aan deze projectontwikkelaar en de wethouder: ga eens met Timpaan praten... wie weet is het mogelijk om een prachtig, voor iedereen aanvaardbaar plan te ontwikkelen met betaalbare starterswoningen.\n\n Wederom blijkt uit het tweede bedrijf van het drama De Rots hoe ernstig het is, dat er geen onderliggende visie aanwezig is, die de basis vormt voor dit soort bouwprojecten. Er had allang een ruimtelijke visie op het dorp Rockanje gemaakt moeten zijn, waarin ontwikkelingslocaties zoals De Rots opgenomen zijn. De Partij Westvoorne zal daarom het ontwikkelen van ruimtelijke visies voor de drie woonkernen, waarbij wij dankbaar gebruik zullen maken van de in onze gemeente aanwezige expertise, hoog op de agenda plaatsen.\n\n Na een debat van anderhalf uur werd de besluitvorming over de randvoorwaarden naar de volgende commissievergadering geschoven. Met de opdracht aan een heftig spartelende Geers om in de komende maand met Houd Rockanje Laag en projectontwikkelaar aan tafel te gaan. Vreemd genoeg ook met de uitspraak dat de commissie in juli kost wat kost een besluit tot bebouwing van De Rots zal nemen... Ook iets wat PW niet begrijpt. Een raadsbesluit dient alleen genomen te worden als er een goed voorstel ligt en niet om er maar vanaf te zijn.\n\n \n\nOntwikkeling Glasintensiveringsgebied Tinte:\n\n Nadat er in 2008 zo\u2019n half miljoen euro uitgegeven was aan Urbland om de gebiedsvisie Tinte op te stellen, heeft de raad in februari 2009 een voorbereidingskrediet van 400.000 euro goedgekeurd voor de verdere uitwerking van deze visie tot een operationeel bedrijfsplan per november 2009. \n\n Echter, de afgelopen maand heeft het college alweer om meer geld gevraagd. Deze keer omdat het noodzakelijk zou zijn om, gelijktijdig met het ontwikkelen van het hierboven genoemde bedrijfsplan, zogenaamde \u2018quick-wins\u2019 te realiseren. Quick-wins zijn overeenkomsten over glasuitbreidingen die, vooruitlopend op het te ontwikkelen bestemmingsplan voor het glasintensiveringsgebied, alvast zullen worden aangegaan. Nu gaat het om een budget van 75.000 euro, nota bene gemeenschapsgelden, voor gesprekken en onderhandelingen met vijf tuinders die willen uitbreiden. Bovendien wordt de raad gevraagd om in te stemmen met de aankoop (door de gemeente) van gronden welke nodig zijn om de quick-wins te actualiseren. Om hoeveel hectaren grond het hierbij gaat wordt niet aangegeven, noch om de m2 prijs die de gemeente voornemens is te betalen. Daarnaast wordt ook nog om een budget van 145.000 euro gevraagd voor het ontwikkelen van het ontwerpbestemmingsplan en om goedkeuring van de grondexploitatie waarbij het gaat om een investering van, schrikt u niet, ruim 50 miljoen euro. \n\n Tijdens de discussie over dit nieuwe raadsvoorstel in de commissie VROM van 14 mei werd al snel duidelijk dat het door Agrimaco opgestelde glasverhaal, waarop het raadsvoorstel gebaseerd is, veel te ingewikkeld is. Na een langdurige discussie, waarin alleen de Partij van de Arbeid volhield dat het een prima voorstel was, stemde wethouder Geers uiteindelijk in met de wens van de andere commissieleden om met een aangepast voorstel naar de raad te komen. En zo geschiedde. In de raadsvergadering van 26 mei bleek de vraag om goedkeuring van de grondexploitatie uit het voorstel verwijderd te zijn. Restte het verzoek om nog eens 220.00 euro te mogen uitgeven aan een nog steeds onduidelijk plan. Het zal u niet verbazen, dat de voltallige raad hiermee instemde... \n\n De lijstaanvoerder van de Partij Westvoorne had wederom de moeite genomen om in te spreken en een uitgebreide brief aan de raad te sturen (zie onze website www.partijwestvoorne.nl), waarin zij waarschuwde voor de consequenties van een eventuele goedkeuring door de raad van het Agrimacorapport. Als partij zijn wij van mening dat ook dit aangepaste raadsvoorstel niet deugt. Met name om dat er in dit zoveelste rapport over de gebiedsvisie wederom niets over de haalbaarheid staat. De Partij Westvoorne blijft volhouden, dat het gemeentebestuur een onaanvaardbaar financieel risico loopt met dit plan. Want, hoe je het ook wendt of keert, het gaat in het totaal om een gemeentelijke investering van minimaal 50 miljoen euro zonder dat hard gemaakt wordt dat dit bedrag terug verdiend gaat worden. \n\n Het is voor ons overigens geen echte verrassing, dat de financi\u00eble haalbaarheid absoluut genegeerd wordt. Het plan is gewoon niet haalbaar, dus wat moet je dan?\n\n \n\nPartij Westvoorne,\n\n de partij voor en door Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=84&terug=1", "body": "Ik denk nog elke dag terug aan het verkiezingsdebat op 6 maart in de lunchroom \u2018bij Tante Agaath\u2019. Het debat was bedoeld om mensen met een verstandelijke beperking meer te leren over de politiek, het \u2018stemmen\u2019 en de verkiezingsprogramma\u2019s van de politieke partijen in de gemeente Westvoorne. Er was die avond een sfeer van gemoedelijkheid en het was prachtig om te zien dat er met eenvoudig taalgebruik en concrete voorbeelden geprobeerd werd uit te leggen waar elke politieke partij voor stond.\n\nOp het videoscherm heb ik een aantal foto\u2019s en pictogrammen laten zien, om uitleg te geven over ons verkiezingsprogramma en ik heb vooral benadrukt, hoe belangrijk het is dat je begrijpt waar het in de politiek over gaat en dat je een keuze kunt maken, ongeacht welke partij je ook kiest! Een voorbeeld uit de presentatie: \u2018als heel veel dorpen bij elkaar gaan en het wordt een super groot dorp, dan wonen er erg veel mensen in 1 dorp. De beslissingen worden dan genomen door mensen die je niet kent.\u2019 Een ander bijschrift was: \u2018buiten zijn en wandelen is gezond en leuk voor iedereen. Ook als je moeilijk loopt of in een rolstoel zit. We moeten goed kijken of je overal goed kunt komen en waar de paden verbetert moeten worden. Als het pad recht is met weinig hobbels, gebeuren er minder ongelukken doordat je minder snel struikelt.\u2019\n\nEr werden veel vragen gesteld en ik bedacht mij dat het juist deze vragen zijn waar het in de basis om gaat in de politiek, bijvoorbeeld over \u2018veiligheid\u2019: \u2018als ik op de Heveringse weg fiets en er komt een bus hard langs rijden, dan schrik ik heel erg\u2019. Ook een vraag over de \u2018zorg\u2019: \u2018kan ik wel in het Agathahuis blijven wonen, blijven er genoeg begeleiders?\u2019 De vraag die mij het meest is bijgebleven ging over \u2018participeren in de samenleving\u2019: \u2018ik mag niet meer met de taxi en verdwaal soms als ik met de bus ga of stap bij de verkeerde halte uit, dan raak ik in paniek!\u2019 Waarop iemand uit het publiek opmerkte: \u2018kan de buschauffeur je dan niet helpen?\u2019\n\nIk ben zelf jaren werkzaam geweest in de gehandicaptenzorg en weet dat het extra energie, inspanning en doorzettingsvermogen kost voor mensen met een beperking om aan deze ingewikkelde maatschappij deel te nemen. Steeds opnieuw moeten wij als politici bedenken: \u2018voor wie nemen we dit besluit, lost het problemen op en geeft het perspectief voor alle mensen in Westvoorne, met of zonder beperking. Als er aanpassingen nodig zijn om een openbaar gebouw goed toegankelijk te maken of bijvoorbeeld bij het aanleggen of aanpassen van een weg, laat dit eerst toetsen door deze burgers. Zij hebben vaak hele goede idee\u00ebn die voor iedereen bruikbaar zijn!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=98&terug=1", "body": ". Dit staat te lezen in de begroting van 2010 die op 27 en 29 oktober 2009 in de gemeenteraad behandeld zal worden.De prognose is dat het huidige tekort op de begroting van ruim een miljoen euro in 2013 zal zijn opgelopen naar bijna 1,7 miljoen euro. De, volgens dit college, benodigde 119 miljoen voor de uitvoering van het glasbeleid zijn hierin nog niet meegenomen. Over het glasbeleid en de mogelijke gevolgen hiervan voor Westvoorne zullen wij u in een volgend artikel uitvoerig inlichten, maar wij kunnen u nu reeds zeggen dat we met grote vreze vrezen dat onze gemeente onder de leiding van dit bestuur wel eens zou kunnen eindigen als \u2018artikel 12 gemeente\u2019, de politieke term voor een failliete gemeente.Het zal niet gemakkelijk zijn om de aangerichte schade te herstellen en terug te keren naar een situatie waarin weer binnen de financi\u00eble draagkracht gewerkt gaat worden. We zullen de tering weer naar de nering moeten zetten, er zal veel zwaar denkwerk verricht moeten worden en er zal met burgers, organisaties en verenigingen samengewerkt moeten worden om de ontstane problemen op te lossen. De Partij Westvoorne zal, ondanks de slechte financi\u00eble vooruitzichten niet weglopen voor de bestuurlijke verantwoordelijkheid van Westvoorne, maar zij heeft uw steun en expertise daarbij nodig. Zonder u kunnen wij de noodzakelijke veranderingen op het gebied van huisvesting, zorg, ruimtelijke ordening, glasbeleid, ondernemersklimaat en tal van andere maatschappelijke en landschappelijke zaken beslist niet realiseren. Wij streven naar een brede volksvertegenwoordiging en in dat kader doen wij een beroep op u. Hebt u expertise op een bepaald gebied en wilt u zich samen met ons in te zetten voor een beter Westvoorne, meldt u zich dan bij ons aan als kandidaat-raadslid.Om ons voor te bereiden op ons aantreden in de gemeenteraad in maart 2010 zullen onze kandidaten de ontwikkelingen in de verschillende raads- en commissievergaderingen observeren en analyseren en begin volgend jaar zullen zij deelnemen aan een door de Partij Westvoorne georganiseerde cursus lokaal bestuur. Een aantal kandidaat-raadsleden zijn reeds actief bezig, maar wij zijn op zoek naar nog meer kandidaten om onze gelederen verder te versterken.Ons partijprogramma staat inmiddels op onze website (www.partijwestvoorne.nl). Mocht u behoefte hebben aan een doodgewone papieren kopie van ons programma, laat het ons dan weten. Kunt u zich in onze uitgangspunten vinden en wilt u zich samen met ons inzetten voor onze gemeente, meldt u zich dan bij ons aan: als kandidaat-raadslid, maar als u niet actief wilt deelnemen aan de Westvoornse politiek, dan bent u uiteraard ook zeer welkom als lid en/of donateur.Westvoorne heeft u nodig!Emma van Blomlijstaanvoerder Partij Westvoornee-mail: emmavanblom@partijwestvoorne.nl telefoon: 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=96&terug=1", "body": "Wat gebeurde er in de Westvoornse politiek in april?Een aantal Westvoornse burgers hebben de heer Franssen, Commissaris der Koningin in Zuid-Holland een brief gestuurd naar aanleiding van zijn bezoek aan onze gemeente op 19 juni 2008, waarin over het thema \u2018bestuurskracht\u2019 gesproken werd. Onder \u2018bestuurskracht\u2019 wordt verstaan de mate waarin en de wijze waarop gemeenten zelfstandig lokale taken en regionale opgaven realiseren. Gemeenten zijn bestuurskrachtig als zij hun wettelijke taken naar behoren uitvoeren, de dienstverlening aan de burger op orde hebben en voldoende capaciteit inzetten voor belang-rijke lokale en regionale opgaven.Een van de brieven aan de heer Franssen werd mede ondertekend door een groot aantal leden van de Partij Westvoorne. De brief betrof kritiek maar vooral bezorgdheid over de bestuurskracht van Westvoorne. Wij schreven aan de heer Franssen daarom onder andere het volgende: \u201cWij wonen in een kleine, mooie gemeente, welke, volgens ons, prima bestuurbaar zou moeten zijn. Onze kritiek moet derhalve gezien worden als opbouwend. Het, in geval van samenvoeging opgaan in een groter verband, brengt het gevaar met zich mee dat de \u201ceigenheid\u201d van onze gemeente ondergeschikt wordt gemaakt aan een groter geheel. Daarom zouden wij graag zien dat er, in plaats van nu het proces van samenvoeging te starten, gewerkt gaat worden aan werkelijke verbetering van de bestuurskracht van de gemeente Westvoorne\u201d.De Commissaris van Koningin oordeelde dat het wenselijk zou zijn, dat het college een gesprek met de briefschrijvers aan zou gaan. Dat gesprek vond uiteindelijk plaats op 13 oktober en zeven weken later ontvingen de deelnemers aan het gesprek daarvan een verslag, dat een slechte afspiegeling was van het gevoerde gesprek. Aangezien dat niet bepaald als hoopvol voor een verbetering in de communicatie tussen gemeentebestuur en burgerij ervaren kon worden, werd besloten de raad hierover in te lichten. Dat leidde er uiteindelijk (bijna een jaar na het bezoek van Franssen!) toe dat het verslag van het gesprek college/burgers op de agenda van de commissie ABZM kwam te staan. Indien u het door de gemeente gemaakte verslag en het commentaar van de burgers daarop wilt lezen, kunt u dat vinden op de website van de gemeente Westvoorne (ga naar www.westvoorne.nl > gemeente > vergaderdata > Commissie ABZM > archief> 06-04-2009).Alle fracties verlangden van de burgemeester nadere uitleg over, zoals de heer Laaij van de VVD het verwoordde \u201chet niet benutten van een kans die geboden werd om de bestuurskracht te vergroten\u201d. Het letterlijke antwoord van de burgemeester daarop was: \u201c Er zijn zoveel kansen te benutten, dat hangt niet van dit gesprek af. De verschillen in opvatting tussen die burgers en het college zijn wel erg groot. Er moet respect zijn voor de ander; daar heb ik wel eens moeite mee; ook met de kranten\u201d.Na aandringen van de verschillende fracties, zegde de burgemeester toe te zullen werken aan een vervolggesprek. Dat wachten we nu maar weer af.Niet alleen de burgemeester heeft moeite met de kranten. Ook het raadslid Rehorst (Gemeentebelangen) heeft dat, getuige zijn artikel over de publicaties van de Partij Westvoorne. Rehorst is van mening dat wij met steun van het weekblad Westvoorne proberen de publieke opinie naar onze hand te zetten en dat wij ons schuldig maken aan \u201cfinancieel goedkope\u201d partijpropaganda. Eerst maar even een taalkundige correctie: \u201cfinancieel goedkoop\u201d valt in dezelfde categorie als een \u201cdubbel openslaande porte-bris\u00e9 deur\u201d en is taalkundig dus gewoon incorrect. En nee, wij proberen niemand naar onze hand te zetten, wij geven slechts onze mening over het reilen en zeilen van de Westvoornse politiek en wij brengen het handelen van onze locale politici onder de aandacht van de Westvoornse burgers. Dat het laatste niet gewaardeerd wordt door sommige politici zegt meer over hen en over hun politieke kwaliteiten dan over ons. En nee, wij verkondigen meningen niet als feiten, maar wij baseren onze meningen op feiten. Wij zijn er bovendien van overtuigd dat wakkere Westvoornenaars heel goed in staat zijn hun eigen mening te bepalen.Wij hopen dat Gemeentebelangen Rehorst er op zal wijzen, dat een democratie voor een groot gedeelte afhankelijk is van persvrijheid en dat een opiniepagina, waarin een ieder zijn of haar visie op de actualiteit bekend kan maken, daartoe een middel is. Wij rekenen er dan ook op dat Gemeentebelangen afstand zal nemen van deze poging tot censuur. Van een partij die het belang van de gemeente (waarmee zij hopelijk niet het gemeentebestuur, maar de burgers bedoelen) zegt te behartigen, verwachten wij tevens dat zij van de krant met de gemeentepagina zal vragen in het vervolg ook politiek kritische artikelen te plaatsen die momenteel stelselmatig geweigerd worden. En ja, dat is heel slecht voor de democratie in Westvoorne.\u201cHoera, het is zo ver, eindelijk een opknapbeurt voor de Raadhuislaan!\u201d wilden alle raadsleden roepen. Tot een van de bewoonsters insprak. Zij deed dit tijdens de raadsvergadering, omdat de betrokken ambtenaar haar gezegd had vooral tijdens de raadsvergadering in te spreken, terwijl deze ambtenaar toch had moeten weten dat de besluiten dan al genomen zijn en het daarom veel beter is tijdens commissievergaderingen in te spreken, want die vinden plaats v\u00f3\u00f3r de besluitvorming.Tot verbazing van de inspreekster werd er op de informatieavond voor de bewoners en ondernemers, waarbij vermeld stond dat deze betrokken zouden worden in de besluitvorming, niet gevraagd naar hun idee\u00ebn of suggesties, maar lagen er reeds twee herinrichtings-varianten op tafel. Ze konden dus kiezen uit die twee en dat was het. Van enige inspraak was geen sprake meer. Aanvullende suggesties (de inspreekster had er verschillende over o.a. veiligheid, parkeren, fietsenstalling en overlast) werden van tafel geveegd. Kiezen uit de twee varianten en een enqu\u00eate invullen, meer was niet mogelijk.De Partij Westvoorne maakt zich ernstige zorgen over deze wijze van communicatie met de burgers. Dit is namelijk geen schoonheidsfoutje, maar een terugkerend verschijnsel. Bij de visieontwikkeling voor het glasintensiveringsgebied Tinte ging het net zo. Er lagen al varianten op tafel. Een groot aantal deelnemers was zeer ontevreden over het zogenaamde \u2018interactieve ontwerpproces voor Tinte, maar de gemeente wil dat kennelijk niet weten, want zij weigert dat proces te evalueren. Met de visieontwikkeling Westvoorne gaat het niet anders. Ook daar liggen drie economische modellen waaruit gekozen kan worden. Burgers een keuzemenu voorleggen heeft niets met het betrekken van burgers in besluitvormingsprocessen te maken. Wij zijn van mening dat burgers bij het begin van een ontwikkelingsproces betrokken moeten worden. Dan kunnen idee\u00ebn en suggesties ook werkelijk meegenomen worden in een ontwerp.Wat wij bovendien betreuren is dat er een plan gemaakt wordt voor de Raadhuislaan, zonder de omgeving daarin te betrekken. De Business Club Westvoorne heeft recentelijk, als alternatief voor het gemeentelijke plan voor de locatie Kerkplein/de Toren, een \u2018Ruimtelijke Gedachtegang betreffende het Dorps en Kerkplein in Oostvoorne\u2019 gepresenteerd. Daaruit sprak wel een visie op de totale omgeving. Waarom vraagt het college de Business Club niet ook voor Rockanje en Tinte een ruimtelijke visie op te stellen, in plaats van alsmaar met ad-hoc oplossingen te komen, die het aanzien van onze dorpen beslist geen goed doen?Beste burgers van Westvoorne, uit de presentatie van de Business Club blijkt dat de inwoners graag hun expertise ter beschikking stellen aan de gemeente. Laat het bestuur van Westvoorne daar dan dankbaar gebruik van maken. De Partij Westvoorne vindt, dat het zo als het nu gaat in ieder geval niet kan. Westvoorne, word wakker!de partij voor en door WestvoorneVoor informatie: emmavanblom@xs4all.nl en 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=107&terug=1", "body": "De motie van wantrouwen tegen wethouder Geers heeft de Partij Westvoorne op zich niet verbaasd. Wij waren het niet eens met haar beleid inzake het glas, de Rots, het bouwen van kastelen in plaats van betaalbare woningen en in het algemeen met de slecht onderbouwde beleidsvoorstellen die zij aan de raad voorlegde. Haar vertrek als wethouder betreuren wij dan ook niet. Echter, de manier waarop haar politieke val gezet werd, geeft ons een slecht gevoel over de fatsoensnormen van de politieke partijen die op dit moment in de gemeenteraad zitten en van de twee achtergebleven wethouders.\n\n\n\n De vraag is waarom, door wie en op grond waarvan haar politieke val werd gezet en ons antwoord daarop luidt als volgt: Het huidige college en daarmee de coalitiepartijen (PvdA, D66 en GBW) staan er niet best voor bij de burgers van Westvoorne en daar moet, zo vlak voor de verkiezingen, uiteraard iets aan gedaan worden. Het makkelijkst is natuurlijk \u00e9\u00e9n van je collega wethouders de schuld te geven van het falende beleid van dit gemeentebestuur, die wethouder laten opstappen en vervolgens laten zien dat je het zonder die ene rotte appel heel goed kunt. En zo besloten Klok en Van Lith, dat Barbara Geers het barbertje zou worden dat moest hangen en de VVD was zo vriendelijk daarbij behulpzaam te zijn door een motie van wantrouwen in te dienen. \n\n\n\n De kunst voor Klok en Van Lith werd nu haar te laten vallen zonder zelf in die val meegesleurd te worden. Dit kon dus niet via de Rots of het glasbeleid, want dan was ook de heer Klok terecht en onherroepelijk gesneuveld. Maar zie, er kwam een geschenk uit de hemel vallen in de vorm van de uitspraak van de Raad van State over een gedeelte van het Bestemmingsplan Landelijk Gebied Westvoorne, dat onder de verantwoordelijkheid van Geers opgesteld was. Dat bestemmingsplan werd, hoewel VVD en CDA er niet mee instemden, in mei 2007 door de raad vastgesteld. Voor alle duidelijkheid: alle coalitiepartijen, zowel de PvdA, GBW als D66, stemden er mee in en het voorstel tot vaststelling werd ingediend door het voltallige college van burgemeester en wethouders, dus ook door Klok, Van Lith en De Jong. Aan het plan werd door de Raad van State \u201cgedeeltelijk goedkeuring onthouden\u201d. Ik zal u de details van de uitspraak besparen, maar het was niet de wethouder VROM die het zo hier en daar om de oren kreeg. Nee, de Raad van State oordeelde dat het college van burgemeester en wethouders op onderdelen \u2018onrechtmatig\u2019 en \u2018onzorgvuldig\u2019 gehandeld had.\n\n\n\n Toch wordt in de motie van wantrouwen van 15 december jl., die uitsluitend betrekking had op de uitspraak van de Raad van State, niet over het college maar over wethouder Geers gesproken. Geers werd verzocht haar functie per direct neer te leggen en geen van haar collega\u2019s die het voor haar opnam. Ze maakten er geen woord aan vuil. Ze hadden zelfs het fatsoen niet haar een hand te geven, maar lieten haar staande de vergadering in een pijnlijke en beledigende stilte vertrekken. \n\n Waarom is er twee jaar gewacht met het indienen van die motie? De VVD en het CDA waren het in 2007 toch ook al niet eens met het Bestemmingsplan Landelijk Gebied? Er is maar \u00e9\u00e9n conclusie mogelijk: de motie is een onderonsje met voorbedachten rade geweest tussen GBW, D66, CDA \u00e9n VVD. De eerste twee om hun in alle opzichten wanbeleid op de PvdA af te wentelen, de laatste twee om hun coalitie opties open te houden. De daaropvolgende steun van VVD en CDA tot aan de verkiezingen in maart aan de twee overgebleven wethouders valt in de categorie \u201cvoor wat, hoort wat\u201d. Wat betreft dit totale gebeuren bestaat er een treffende Nederlandse uitdrukking die iets over \u2018maten\u2019 en iets over \u2018naaien\u2019 zegt, maar zulke uitdrukkingen bezig ik niet.\n\n Wethouder Klok heeft de laatste drie jaar minstens zo zwaar gebroddeld als Geers. Beheerde hij niet de zakken met geld, waar Geers geen verstand van had? En hoewel Van Lith veel glimlachte en toezegde, had hij alleen al op het dossier Swinshoek moeten aftreden. Hun beider verlangen naar het pluche is duidelijk zo groot, dat ze niet schromen om hun collega op uiterst onfatsoenlijke en hypocriete wijze op te laten draaien voor fouten die twee jaar geleden net zo goed door henzelf zijn gemaakt. Wat dat betreft moet Geers blij zijn er niet meer bij te horen. Als burgemeester De Jong het in zijn nieuwjaarstoespraak weer gaat hebben over trots en vertrouwen, wie zal hem dan nog geloven? \n\n\n\n De Partij Westvoorne zal de politieke strijd hard aangaan. Wij zullen vechten voor het welzijn van Westvoorne, maar wij zullen onze kernwaarden gestand doen: wij zullen eerlijk en open handelen en in alle opzichten standvastig zijn, wij zullen respect tonen voor onze inwoners en wij zullen algemeen geldende fatsoensnormen never nooit terzijde schuiven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=102&terug=1", "body": "Partij Westvoorne \n\n T.a.v. mevr. E.W. van Blom\n\n \n\nRockanje 28 oktober 2009 \n\n Kenmerk: 20419/20703 \n\n \n\nGeachte mevrouw Van Blom, \n\n \n\nOp 12 oktober 2009 hebben wij uw verzoek om informatie ontvangen. U vraagt, met een beroep op de Wet openbaarheid van bestuur (Wob), om inzage in alle informatie en achterliggende financi\u00eble onderbouwingen van de Businesscase Westvoorne. Bijgaand zenden wij u: \n\n - De notitie Businesscase Westvoorne d.d. 16 september 2009\n\n - Het woningmarktonderzoek d.d. 18 september 2009 \n\n Bovengenoemde stukken zijn reeds verzonden naar de commissie VROM van oktober. \n\n Over de door u gevraagde informatie met betrekking tot informatie en achterliggende financi\u00eble onderbouwing van de Businesscase Westvoorne merken wij het volgende op. \n\n Het algemene uitgangspunt van de Wob is dat gevraagde informatie wordt verstrekt. In artikel 10 lid 2 Wob zijn echter een aantal uitzonderingsgronden op deze algemene regel opgenomen. E\u00e9n van deze uitzonderingsgronden doet zich voor als het belang van het verstrekken/openbaar maken van de gevraagde informatie niet opweegt tegen de economische of financi\u00eble belangen van de gemeente. \n\n Teneinde de onderhandelingspositie van de gemeente te beschermen hebben wij besloten de door u gevraagde informatie en achterliggende financi\u00eble onderbouwing van de Businesscase Westvoorne niet te verstrekken. De financi\u00eble belangen van de gemeente wegen naar onze mening zwaarder dan het belang tot het verstrekken van deze informatie aan u. Derhalve wijzen wij uw verzoek dan ook af op grond van artikel 10 lid 2 sub b van de Wob. \n\n Indien u zich niet kunt vinden in dit besluit dan kunt u op grond van het bepaalde in de Algemene wet bestuursrecht binnen zes weken na verzending van dit besluit een bezwaarschrift indienen bij het college van burgemeester en wethouders van Westvoorne. Tegelijk met dit bezwaarschrift kan een verzoek om voorlopige voorziening (schorsingsverzoek) worden ingediend bij de voorzieningenrechter van de rechtbank Rotterdam, sector Bestuursrecht (Postbus 50951, 3007 BM Rotterdam).\n\n Voor verdere informatie kunt u contact opnemen met mevrouw R. van Dijke van het Bureau Bestuursondersteuning. Zij is telefonisch bereikbaar op maandag, dinsdag en woensdag op nummer 0181-408131. \n\n \n\nHoogachtend, \n\n burgemeester en wethouders van Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=104&terug=1", "body": "Westvoorne \u2013 De Partij Westvoorne zal volgend jaar voor de eerste maal meedoen aan de gemeenteraadsverkiezingen in Westvoorne. Emma van Blom voert de kandidatenlijst aan welke vorige week, tegelijk met het verkiezingsprogramma, door de algemene ledenvergadering van de PW werd vastgesteld. De lijst telt in totaal zevenentwintig kandidaten. Een sterke groep inwoners uit Tinte, Rockanje en Oostvoorne, die zich bereid verklaard hebben hard te werken aan een ommekeer in de manier van besturen in Westvoorne. Genoeg is genoeg, vinden zij. De mening van de burgers moet weer gevraagd en gebruikt worden en er moet in samenwerking met de burgers gezocht worden naar oplossingen. Langs die lijnen moet er een realistische toekomstvisie gemaakt worden, die financieel haalbaar is en die uitgaat van het welzijn van de inwoners van Westvoorne, het Westvoornse landschap en de dorpse karakters van de drie woonkernen. Jong en oud moeten kunnen wonen in betaalbare en leefbare woningen en de zorg in onze gemeente moet uitgaan van de vraag welke zorg iemand nodig heeft en hoe die zo goed mogelijk geboden kan worden. De ambities van de PW zijn vastgelegd in een krachtige verkiezingsbelofte die uitgaat van besturen \u2018voor en door Westvoorne\u2019. Samen met van Blom maken de PW kandidaten Leo Gelderland, Jeroen Noordermeer, Alice Vermeer, Hans Kraaijeveld, Rien Huisman, Simon Barendregt, Nathaly Boelhouwer, Marja Verroen, Derk Meijer, Rico de Grave, Emmy Bakker, Ger Diepstraten, Petra Dietz, Robert Feddes, Dani\u00eblle Feddes, Gerrit Hulshoff, Mieke Hulshoff, Ewoud Keegel, Ingrid van der Laan, Wim Langendoen, Anita Monchen, Lex Mooiweer, Jan van de Sande, Odiel Slingerland en Cees Swieb duidelijk, dat voor hun Partij Westvoorne de stem van de kiezer belangrijk is en blijft, ook na 3 maart 2010.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=105&terug=1", "body": "Westvoorne, word wakker!\n\n \n\nGraag brengt de Partij Westvoorne het politieke nieuws van de afgelopen maand en onze reactie daarop weer onder uw aandacht. De komende twee maanden zal het dan even stil zijn, want besturend Nederland gaat op zomerreces. Wij zullen deze zomerperiode gebruiken om de laatste hand aan ons partijprogramma te leggen.\n\n \n\nHet ging in de afgelopen periode ondermeer om een aantal zwaarbeladen dossiers, waarvan de Swinshoek zo zwaarbeladen was dat iedere lastdrager van vlees en bloed er aan bezweken zou zijn. Daarnaast was er voor de zoveelste keer het Glasdossier en werden de ruimtelijke randvoorwaarden van de locaties De Rots en De Toren besproken. \n\n \n\nDe Toren\n\n De ruimtelijke randvoorwaarden voor de locatie Kerkplein/de Toren werden in de commissie VROM van 8 juli besproken. Hierover willen wij alleen zeggen, dat het zeer spijtig is dat er geen gebruik gemaakt is van het aanbod van de Business Club om de eerder door hen gepresenteerde toekomstvisie voor het totale Kerkplein en haar directe omgeving verder uit te werken. Daarin had de locatie De Toren opgenomen kunnen worden. Nu wordt er weer een plan ontwikkeld zonder die broodnodige onderliggende ruimtelijke visie. Als het aan de Partij Westvoorne gelegen had, was er dankbaar gebruik gemaakt van het aanbod van de Business Club. Niet alleen omdat wij het noodzakelijk achten dat locaties ontwikkeld worden op basis van onderliggende ruimtelijke visies en dat burgers in ontwikkelingsprocessen betrokken worden, maar in dit geval in het bijzonder omdat wij onder de indruk waren van de kwaliteit van de visie van de Business Club. Echt een gemiste kans. \n\n \n\nDe Rots\n\n Tot verbazing van de raadsleden en de aanwezige op de publieke tribune, meldde wethouder Klok dat de projectontwikkelaar van De Rots besloten had binnen de regels van het bestemmingsplan te bouwen, waardoor het voor de raad niet langer noodzakelijk was om de randvoorwaarden voor het bouwplan vast te stellen. Het bestemmingsplan stelt immers zelf die randvoorwaarden. \n\n Klok had niet de moeite genomen de raadsleden en de vereniging Houd Rockanje Laag hiervan voorafgaand aan de commissievergadering op de hoogte te stellen. Ook tijdens de mededelingen aan het begin van de vergadering zweeg hij hierover. Hij wachtte daar en tegen rustig af tot de drie insprekers, die er vanuit gingen dat er om goedkeuring van de voorliggende randvoorwaarden gevraagd ging worden, hun zegje gedaan hadden. Pas na die inspraak, die overigens begeleid werd door ongepast hoofdgeschud en getrekkebek van het aan de raadstafel gezeten nieuwe hoofd VROM, die het nodig vond aldus op storende wijze duidelijk te maken dat hij het niet eens was met de insprekers, kwam zijn mededeling dat de randvoorwaarden niet langer relevant waren. Het afwachten is nu op de presentatie van het plan en de beoordeling van de welstandscommissie. \n\n De lijstaanvoerder van de Partij Westvoorne, Emma van Blom, was een van de insprekers. Haar inspraak is te lezen op www.partijwestvoorne.nl (nieuws > archief > VROM 8.7.09.8) \n\n \n\nHet Glasdossier\n\n Tijdens de discussie over de Uitvoeringsstrategie deel B van de Glasvisie, bleek de twijfel over de haalbaarheid van deze visie bij de raadscommissie toch eindelijk behoorlijk te hebben toegeslagen. Aan het einde van de discussie, die twee en een half uur duurde, gaven alle fracties, met uitzondering van D66 aan eerst duidelijkheid te willen hebben over de financi\u00eble onderbouwing/haalbaarheid van de visie voordat er goedkeuring voor een volgende stap in het traject gegeven zou worden. Dit tot grote frustratie van Geers en Klok die gedurende die twee en een half uur alles uit de kast haalden om toch de goedkeuring van dit zoveelste voorstel er doorheen te drammen. \n\n Dat dit niet lukte was mede te danken aan de inspraak van een van de tuinders uit het intensiveringsgebied, die tot zijn ontzetting van Klok te horen had gekregen dat er, vanwege de renovatie en uitbreiding van zijn 3 ha groot zijnde bedrijf, een bijdrage geleverd moest worden in het kader van de exploitatiekosten van het ontwikkelingsplan voor Tinte van 10 a 20 euro per m2. Voor die 3 ha zou dat neerkomen op 300.000 a 600.000 euro! Hierbij moet dan nog opgemerkt worden dat het om bestaande rechten van een reeds van oudsher aanwezig bedrijf gaat. De Partij Westvoorne vindt dit ronduit schandalig en gelukkig lijken er meerdere fracties niet gediend te zijn van deze inzamelactie van het college. \n\n Dat het college driftig op zoek is naar geld, heel veel geld, om hun glasplan te kunnen uitvoeren, bleek al tijdens de presentatie van Uitvoeringsstrategie Deel B door de heer Hoogmoed van Twijnstra & Gudde. Aanvankelijk, zo zei hij, was men er vanuit gegaan dat het vinden van investeerders voor het plan geen probleem zou zijn. Woningbouw en investeringen door tuinders waren als mogelijke kostendragers gezien. Echter op dit moment blijken, zowel de woningbouw als de glastuinbouw in zwaar weer te zitten en er zijn geen investeerders voor het plan gevonden.\n\n Ons verbaast het niet. Wij hebben altijd gewaarschuwd voor de onhaalbaarheid van het plan. Ook dit keer hebben wij weer ingesproken tijdens de behandeling van dit onderwerp (zie voor de tekst van de inspraak www.partijwestvoorne.nl nieuws > archief > VROM 8.7.09.6) \n\n \n\n De Swinshoek\n\n Uit het Rekenkameronderzoek, uitgevoerd door Berenschot, is duidelijk naar voren gekomen dat het college haar werk onzorgvuldig en slecht gedaan heeft en zowel de raad als de burgerij gedurende een langere periode onjuiste informatie verschaft heeft. Op grond van die onjuiste informatie heeft de raad de beslissing genomen de nieuwe Swinshoek op landje Briggeman te bouwen. Een, volgens de meeste raadsleden, betreurenswaardige beslissing. Het verstrekken van dergelijke onjuiste informatie is, hoe je het ook went of keert, een politieke doodzonde. De betrokken bewindslieden hadden dan ook af moeten treden. Dat zij dat niet gedaan hebben omdat zij, volgens het Berenschot rapport, die onjuiste informatie niet bewust verschaft hebben, is absurd. Waarom laat deze gemeenteraad wethouders zitten die hun werk onzorgvuldig en slecht doen? Toon dat u als raad wel hart voor de zaak Westvoorne hebt, dat u wel van vlees en bloed bent. Stuur ze naar huis, of, indien u als oppositiepartij liever niet vlak voor de verkiezingen hun puin wilt ruimen, laat ze tot aan de verkiezingen als demissionair bloedeloos bestuur zitten, zodat ze niet nog meer ellende kunnen veroorzaken. \n\n \n\nWij hopen dat u goed wakker geschud aan uw vakantie zult beginnen, zodat u veilig op uw plaats van bestemminmg zult arriveren en weer even veilig terug zult keren naar ons mooie Westvoorne. Wij wensen u een goede en zonnige zomer toe.\n\n \n\nPartij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=112&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=110&terug=1", "body": "Misschien zou je gelet op de politiek van de laatste jaren eerder verwachten dat de Rijdende Rechter of Opsporing Verzocht zich zouden melden in Westvoorne, maar het was Regio TV Rotterdam die vorige week veel aandacht schonk aan onze mooie gemeente.\n\nVan maandag tot vrijdag was te zien hoe Roel Pot op zijn geheel eigen manier met enkele vertegenwoordigers van de inwoners sprak over zaken die ons bezighouden, zoals de hoogbouw in Oostvoorne, het glas \u2018beleid\u2019 voor Tinte, de moeizame relatie tussen de burgers en bestuur, de bouwplannen voor de Rots in Rockanje en de veiligheid in onze gemeente.\n\nIn het weekend zou de Regio Special worden uitgezonden, een gevarieerd programma, deels live opgenomen in cultureel centrum De Man in Oostvoorne.\n\nVolgens de aankondiging in de lokale pers zou een aantal belangrijke gasten uit de gemeente aan het woord komen in het programma. Toen moest ik wel even gaan kijken wie er hier belangrijker zijn dan u of ik. Het viel mee, eerste gast was burgemeester De Jong die onder andere kwam vertellen over de toekomstvisie, weer met die lamp erbij. Tja, als het niet helder is, moet je even bijschijnen. Overigens krijg ik bij onze burgemeester beslist niet het idee dat hij zichzelf belangrijker voelt dan de andere inwoners van Westvoorne, eerder dat van een harde werker die het in zijn eerste burgemeesterpost niet echt gemakkelijk heeft en die het verdient omringd en ondersteund te worden door een goed team van wethouders en raadsleden. Laten we hopen dat hij daar na de verkiezingen van 3 maart de beschikking over zal krijgen. De aanwezige jazzband, die overigens zeer verdienstelijk speelde, heette Changes. Een voorbode misschien, laten we het hopen.\n\nNa de burgemeester was directeur Moes van de Catharinastichting aan de beurt. Hij vertelde over de nieuwe woonvoorzieningen voor ouderen in onze gemeente en hoe deze aan de hedendaagse eisen voldoen. Moes sprak trots over de enorme omvang van de voorzieningen, juist voor zo\u2019n kleine gemeente. Nou, daar kunnen de omwonenden van de nieuwe Swinshoek over meepraten. Ouderenzorg op maat is goed, maar de gebouwen hadden op die plaats wel een maatje kleiner gemogen.\n\nNadat de heren De Jong en Moes een rooskleurig beeld hadden geschetst, volkomen begrijpelijk want het ging om een promotiefilmpje, niet om een politiek debat, was het de beurt aan Rob van Beek die was uitgenodigd om te vertellen over h\u00e9t succesverhaal van de afgelopen raadsperiode, al in diverse media breed uitgesponnen: de aanleg en opening van een ATB-parcours door ons duingebied.\n\nDat geeft natuurlijk te denken, maar feit is wel dat de aangelegde route inderdaad een groot succes is, waar gretig gebruik van wordt gemaakt. Een aanwinst voor onze gemeente, totstandgekomen door een burgerinitiatief. Luisteren naar de burgers, dat moeten we vaker doen! Rob vertelde weliswaar dat het al met al drie\u00ebnhalf jaar had geduurd, maar hij was zichtbaar tevreden, zelfs enthousiast over het resultaat. En dat telt.\n\nIn het programmaonderdeel \u2018de microfoon\u2019 kwam nog een aantal mensen uit het publiek aan het woord. Jan Gorzeman vertelde over het project waar hij zich zo hard voor inzet, de herbouw van De Koepel Zeeburg, in de tweede wereldoorlog afgebroken door de Duitse bezetter. De bouwvergunning is er, nu het geld nog.\n\nHet was leuk om de opnamen bij te wonen en het zou goed geweest zijn als Westvoorne nog eens op een positieve manier onder de aandacht van bijna een miljoen regiogenoten gebracht zou zijn, met kritische noot en al.Het was wel even een raar gevoel om op commando te applaudisseren, of je iets nu mooi vond of niet. De leden van de huidige gemeenteraad zullen dat gevoel wel herkennen van de laatste weken.\n\nAl met al een leuke avond in cultureel centrum De Man, waar die dag weer van alles aan de gang was, precies zoals beheerder Jan Langendoen het eerder op de avond al had verteld. Hij had geen woord te veel gezegd.\n\nEn wat ouderenzorg op maat betreft. Tante Mien blijft nog steeds het liefst in haar eigen huisje in Tinte. Tante Mien, nog van harte gefeliciteerd met uw verjaardag. Naschrift: tijdens het schrijven heb ik niets gemerkt, maar bij het teruglezen kon ik mezelf wel voor mijn kop slaan. De beheerder van De Man is natuurlijk niemand minder dan Jan Rietdijk en niet Jan Langendoen. Het spijt me werkelijk Jan, ik hoop het nog goed te maken. Leo Gelderland.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=115&terug=1", "body": "Kunt u in het kort aangeven waaromPartij Westvoorne in 2009 is opgericht?\n\n \u201cHelaas moet ik zeggen, uit onvrede met de huidige manier van besturen in Westvoorne. Wij weten zeker dat het beter kan. Ik zal een aantal voorbeelden geven en toelichten.\n\nParticipatie, communicatie en samenwerking met de burgers verbeteren:\n\n Dit zullen wij doen door burgers en belanghebbenden eerder te betrekken in het begin van beleidsvorming, projecten en plannen. Maar ook intensief samenwerken in de uitvoering is essentieel, alleen dan gaat gezamenlijkheid werken. Neem nu bijvoorbeeld het jongerenbeleid. Organisaties die samenwerken zullen gezamenlijk optrekken in de uitvoering van het beleid. Dat geldt voor de jongeren zelf, scholen, sportverenigingen, ouders, welzijnswerk zoals \u201cPush\u201d en helaas ook de politie.\n\nEr moet meer uitgegaan worden van welke zorg nodig is en hoe we die op de beste manier kunnen leveren, in plaats van ons alleen af te vragen wat het mag kosten. Omdat de menselijke maat verloren dreigt te gaan moeten we het huidige Wmo-beleid evalueren.\n\nDe lasten van de burgers mogen niet verder omhoog. We zijn al de op 2 na duurste gemeente van Nederland. We moeten beter op het gemeenschapsgeld letten door juiste prioriteiten te stellen en kritisch te zijn ten aanzien van de inhuur van externen. Het moet echt afgelopen zijn met het geld in de \u201cglasbak\u201d te gooien. Over het glas kan ik dit hele interview overigens wel volpraten\u2026.\n\nHoe is jullie verkiezingsprogramma totstand gekomen?\n\n \u201cToen wij aan het avontuur begonnen is samenwerking en participatie een voorwaarde geweest. Wij hebben ons partijprogramma met inmiddels ongeveer 75 leden opgesteld. Er is vaak tegen ons gezegd dat gaat nooit lukken. We hebben gekozen om met verschillende werkgroepen de onderwerpen verder uit te werken en het is toch gelukt om een gezamenlijk partij- en verkiezingsprogramma op te stellen. Dus een andere manier van politiek bedrijven kan wel degelijk en is nog leuk ook! Ik nodig bij deze burgers dan ook uit om met ons mee te denken, dit kan door contact met ons op te nemen maar ook door mee te doen aan onze wekelijkse verkiezingscampagnepolls op onze website:www.partijwestvoorne.nl. Deze week zijn we benieuwd of u onze nieuwe partij een aanwinst vindt voor onze gemeente?\u201d\n\n\u201cWij denken niet vanuit een ideologie maar zoeken naar ontwikkelingen en oplossingen die zinvol en uitvoerbaar zijn. Zinvol staat voor dingen waar burgers behoefte en of profijt aan zullen hebben.We zijn echt een partij die vanuit de praktijk denkt en werkt. Deze pragmatische aanpak gaat er vanuit dat als het in de praktijk werkt, we kunnen zeggen dat het beleid goed is. Hierbij is het niet van belang of iets nu een links of rechts gedachtegoed is. Concreet doorvertaald naar het lokale bestuur kan je namelijk niet zeggen dat de \u201cSwinshoek\u201d rechts of links goed of fout is. Vanuit onze lokale visie staat hij op de verkeerde plek.\u201d\n\n\n\n Jullie verkiezingsslogan is: \u201cDenk Lokaal, Stem Lokaal\u201d. Kunt u dat verder toelichten?\n\n \u201cWij worden als lokale partij niet op onze vingers getikt door partijbonzen uit Den Haag omdat we binnen het intensiveringgebied marktwerking willen. En ook niet omdat we zeggen even geen kastelen in het buitengebied en wel sociale woningbouw. We kunnen dus lokaal denken en doen wat goed is voor onze burgers.\u201d\n\n\u201cEerlijkheid! We hebben niet de waarheid in pacht en zullen heel zorgvuldig met de waarheid omgaan. Daar mag je me persoonlijk op aanspreken. Hierbij is de kennis en inzet van onze burgers nodig.\"", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=103&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=106&terug=1", "body": "Het bedrag waarom nu in hetraadsbesluit gevraagd wordt, wordt omschreven als risico dragend kapitaal, inplaats van als werkkapitaal. Het verschil tussen die twee blijft onduidelijk.Bovendien wordt in het besluit een bedrag van 5 miljoen genoemd, terwijl eenachterliggend document (een interne gemeentelijke notitie) over 10 miljoenspreekt en de toon van het besluit er op duidt dat er gemakkelijk naar deoorspronkelijke 25 miljoen gehopt zal worden. Het blijft verder absoluutonduidelijk waar deze miljoenen aan gespendeerd gaan worden. Er is geenstappenplan, laat staan een gedetailleerde planning.\n\nHet is onduidelijk wat er bedoeldwordt met het instellen van een \u2018glasherontwikkelings-fonds Westvoorne\u2019. Hetfeit dat er sprake is van een nog nader uit te werken formeelinstellingsbesluit is bestuurlijk gezien incorrect, want er wordt nu aan de raad gevraagd ietsvast te stellen terwijl nog onduidelijk is wat dat is.\n\nHoewel er nu gesproken wordt van een commercieelopererende \u2018projectorganisatie\u2019 of een \u2018gebiedsonderneming\u2019 dient deze, volgensdit besluit, op een vergelijkbare wijze te worden ingericht als een BV,compleet met eigen huisvesting. Bovendien schijnt het college niet gehoord tehebben dat de raad geen BV wil, want zij stellen: Na besluitvorming door de raad in december zal in de kwartiermakersfasede uitvoeringsorganisatie verder worden vormgegeven. In deze fase kan overlegworden gevoerd met de provincie waarna de voorkeursvariant projectorganisatiedan wel het alternatief bv verder vorm kan worden gegeven.\n\nLet wel, de besluitvorming over de organisatiestructuurwordt dus verschoven naar mei 2010 en die structuur wordt dus niet in hetexploitatieplan opgenomen.\n\nDe voorgestelde aanpassingbetreffende de ZO hoek is opmerkelijk. Deze aanpassing is gedaan op verzoek vande tuinders. De Partij Westvoorne is van mening dat iedereen het recht heeftvoor zijn eigen belangen op te komen, maar dat het gemeentebestuur de belangenvan alle burgers op gelijke wijzemoet dienen. Daar is nu geen sprake meer van. De bewoners uit de ZO hoek gaaner in vergelijking met het vigerende bestemmingsplan zwaar op achteruit. Desplitsing in een buitenrand en een kern is vaag. Er is niet aangegeven om hoeveelhectaren extra glas het gaat, welke bedrijven er voor sanering in aanmerkingkomen en de ongetwijfeld hoge kosten van die sanering zijn niet in debusinesscase meegenomen.\n\nHoewel er steeds van een maximaletoename van 55 ha glas gesproken wordt, is er in het IG ruimte gemaakt voor 75ha nieuw te ontwikkelen glastuinbouw en daar komen de \u00b1 10/15 hectaren (?) vande ZO hoek nog bij. Maar het college belooft het allemaal in de hand te houdenmet \u2018glaseenheden\u2019: tuinders mogen alleen maar bouwen als ze glaseenhedenbezitten.\n\nHierover zegt Deloitte (diekennelijk ook nog even ingehuurd is): Naar onze mening zijn er geenmogelijkheden om de saneringskosten te activeren. Er is in elk geval geen sprakevan een materieel vast actief. Daarvoor moet er na de betaling een bezit zijn,iets fysieks, met bovendien een meerjarige gebruiksduur. Met andere woordendie eerder genoemde \u2018glaseenheden\u2019 zijn geen materieel bezit. Dat had dePW al gedacht, want gesaneerd glas isweg, foetsie. Gesaneerd glas bestaat niet meer, ook niet als \u2018glaseenheid\u2019.\n\nEen bestemmingsplan is een wettelijk document waar rechtenaan ontleend kunnen worden. De bestemming \u2018glastuinbouw\u2019 geeft het recht opglas. Het is uiterst twijfelachtig of een rechter zal oordelen dat iemand eersteen glaseenheid moet bezitten om glas te mogen bouwen op een locatie met eenglastuinbouwbestemming. Er kan dus potentieel 85/90 ha glas bijkomen in het IG,terwijl nota bene het vorige college is gevallen op 100 ha!\n\nEr is net een referendumverordening vastgesteld. Misschienis dit wel een goed idee voor een referendum: wilt u dure of betaalbarewoningen in de Drenkeling?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=114&terug=1", "body": "Op het Ontwerpbestemmingsplan Glasintensiveringsgebied Tinte zijn zo\u2019n honderd goed onderbouwde zienswijzen ingediend. Het blijkt voor de gemeente onmogelijk om die allemaal voor de raadsvergadering van februari te beantwoorden en dus kan het bestemmingsplan niet meer ter vaststelling aan de zittende raad voorgelegd worden. Met als gevolg, dat de nieuwe raad het glasbeleid van het huidige college zal moeten afhandelen. Na vijf jaar modderen en een uitgave van ruim twee miljoen euro is er dus nog steeds niets bereikt. Om dit falende glasbeleid over de verkiezingen heen te tillen, is er weer een nieuw voorbereidingsbesluit genomen. Voor de tuinders in Tinte is dit een ramp. Zij kunnen als ondernemer al zes jaar lang letterlijk geen kant op en daar komt nu misschien weer een jaar bij. De bewoners-zonder-glas uit het intensiveringsgebied blijven in onzekerheid over hoeveel en waar er nieuw glas bij zal komen, of het landschappelijk ingepast zal worden en wat dit betekent voor de waarde van hun woning.\n\n\n\n\n\nDankzij de uitspraak van de Raad van State (en ondanks het college) hebben de tuinders uit het buitengebied nu eindelijk meer duidelijkheid. Zij behouden hun uitbreidingsrechten en zij mogen waar nodig belichten en zeven meter hoog bouwen. Het zittende college heeft helaas besloten niet in te gaan op de saneringsplannen van een aantal tuinders uit het buitengebied. Daarmee had nu al zeventig procent van het glas uit het buitengebied gesaneerd kunnen zijn. Het is ironisch dat het nu op tafel liggende glasplan uitbreiding in het buitengebied financieel aantrekkelijker maakt dan in het intensiveringsgebied. Immers in het buitengebied hoeven geen exploitatiekosten betaald te worden voor iedere vierkante meter uitbreiding. Met andere woorden, wat bedacht was om de sanering van het glas uit het buitengebied te realiseren, is uitgegroeid tot een plan waarmee glastuinbouw in het buitengebied juist gestimuleerd gaat worden. Zowel de uitspraak van de Raad van State als de betere uitbreidingsvoorwaarden ten gevolge van het voorliggende glasplan verhogen de waarde van glastuinbouwbedrijven uit het buitengebied, waardoor de saneringskosten stijgen. Het is toch wel knap om zo te blunderen! En zeg niet \u201cdat van de Raad van State kunnen ze toch niet helpen\u201d, want die uitspraak had geen invloed meer gehad op die zeventig procent gesaneerd glas, als het college twee jaar geleden op de plannen van de tuinderscollectieven in het buitengebied was ingegaan.\n\nOns glasplan is een voortzetting van de oplossing die ik, als voorzitter van de werkgroep \u201cZorgen om Tinte\u201d, die inmiddels volledig in de Partij Westvoorne is opgenomen, reeds op 12 november 2008 presenteerde aan een groep van zo\u2019n tachtig ge\u00efnteresseerde burgers. De politieke partijen waren voor deze bijeenkomst uitgenodigd, maar het merendeel vond het niet de moeite waard om aanwezig te zijn.\n\n\n\n\n\nTen aanzien van het intensiveringsgebied gaat ons glasplan uit van het nu geldende bestemmingsplan Landelijk Gebied Westvoorne en van een glasuitbreiding van ongeveer 30 hectaren. Verder behouden tuinders de uitbreidingsrechten die zij bezitten zonder daar voor te moeten betalen in de vorm van exploitatiekosten. Daarnaast mag en moet er gebruik gemaakt worden van de ontheffingsbevoegdheden van het college om, daar waar zich problemen voordoen, naar maatwerkoplossingen te zoeken die voor alle betrokken partijen, tuinders en niet-tuinders, acceptabel zijn. Anders dan het zittende college gedaan heeft moet het bestemmingsplan niet gebruikt worden om nee te zeggen, maar om, met behulp van ontheffingsmogelijkheden, daadwerkelijk oplossingen te cre\u00ebren. Inclusief de landschappelijke inpassing van uitbreidingen en de voor alle partijen aanvaardbare locaties van Wkk\u2019s. Van belang bij dit alles is dat er geen gemeenschapsgeld aan te pas komt, niet voor de ontwikkeling van het intensiveringsgebied en niet voor het uitbetalen van schadeclaims. Het zijn de tuinders die ondernemen, zoals iedere andere ondernemer dat ook doet. Zij voeren de onderhandelingen met grondeigenaren, collega\u2019s en buren over het aankopen van gronden. De gemeente voert alleen in ruimtelijk opzicht de regie. Dat doet zij op grond van het bestemmingsplan en door weloverwogen gebruik te maken van ontheffingsbevoegdheden.\n\n\n\n\n\nDit is de glasheldere oplossing, die voor alle betrokken partijen acceptabel is, die de gemeente geen geld kost en die per onmiddellijk in gebruik genomen kan worden, zonder het ontwikkelen van nieuwe ingewikkelde en overbodige plannen en zonder burgers met of zonder glas lastig te vallen met voorbereidingsbesluiten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=116&terug=1", "body": "De campagne loopt ten einde. Deze weken staat de Partij Westvoorne op de weekmarkten in Oostvoorne en Rockanje en afgelopen vrijdag troffen we daar ook enkele kandidaten van de andere lokale partij. Onvermijdelijk raakten we met elkaar in gesprek en daarbij kwam nu eens duidelijk en in persoonlijk contact naar voren, hoe ontstemd de raadsleden waren over onze heldere en duidelijke taal van de laatste tijd. Meneer van Lith, nu nog wethouder WOW en onder andere verantwoordelijk voor het heel grote nieuwe gebouw van de Swinshoek, maar de zeer kleine aandacht voor de problemen van de mensen die er vanuit de oude Swinshoek naartoe moeten gaan verhuizen, mopperde ook over de toon en vroeg me \u2018nu eens iets te schrijven met een positief sausje erover.\u2019 Het gaat natuurlijk niet om de saus (ik vraag de kinderen ook wel eens of ze eigenlijk wel patat lusten, als ik zie wat er aan mayo, ketchup, pindasaus etc. overheen moet voor ze gaan eten), maar ik wil best een poging wagen om in ieder geval duidelijk te maken, dat de Partij Westvoorne een groot verschil ziet tussen een kritische houding en een negatieve houding. Kritiek is er ook niet op mensen persoonlijk, maar op de kwaliteit en de inhoud van het geleverde werk. Daar moet verbetering in komen en daar willen we keihard aanwerken, samen met de andere partijen.\n\nKritiek is niet leuk, dat begrijp ik best, en in een eerste reactie mag daar best wat bozig over gedaan worden, maar daarna moet toch heel vlot worden omgeschakeld en de kritiek op haar inhoud worden beoordeeld. Zeker als raadslid of wethouder moet je je dan afvragen of het inderdaad anders en beter had gekund en hoe je dat in de toekomst gaat bereiken. Het is ook wel erg makkelijk om te gaan lopen mopperen dat je bij het oud vuil wordt gezet (wat al helemaal niet waar is) en de kritiek inhoudelijk onbeantwoord te laten. Want laten we wel zijn, niets van onze inhoudelijke kritiek van de afgelopen maanden, over de werkwijze, het gebrek aan onderzoek en vragen, de slechte communicatie en geldsmijterij, alles gerelateerd aan concrete zaken, is inhoudelijk weerlegd. Ik denk dat de andere partijen ook wel beseffen dat het beter kan en beter moet. En met een sterke fractie van de Partij Westvoorne in de gemeenteraad die het voortouw neemt, gaat dat ook lukken.\n\nNou, natuurlijk om te beginnen een frisse blik op de toekomst. Wat goed is, moet goed blijven en wat niet goed is, moet beter worden gedaan. De verkiezingen van volgende week woensdag zijn een prima startpunt. Uw inbreng is van groot belang om een positieve verandering tot stand te brengen. Ik vraag u sowieso om te gaan stemmen, want als u niet stemt, verandert er helemaal niets. De zetels worden toch wel verdeeld. En omdat u er wel van uit kunt gaan dat veel mensen maar weer net zo stemmen als ze altijd al deden, is het verstandig als u Partij Westvoorne stemt. Het gaat hier namelijk niet om de landelijke politiek (hebt u ze weer bezig gezien?) en we willen al helemaal niet doorgaan op dezelfde weg. Er is veel werk aan de winkel en er moet duidelijk en open met u worden gecommuniceerd over dat werk en de beslissingen over uw woonomgeving: Partij Westvoorne dus!\n\nVoor de komende tijd hebben we al een aantal dringende zaken op het programma staan. Zo moet er echt gezorgd gaan worden voor de mensen die vanuit de oude Swinshoek naar de nieuwe gaan verhuizen, maar ook voor de mensen die achterblijven in de omliggende huisjes. De mogelijkheid van een verzorgde, eventueel gezamenlijke maaltijd, zoals voorheen, moet zo snel mogelijk worden gerealiseerd, uiteraard in overleg met de ketenpartners, maar de gemeente mag deze verantwoordelijkheid niet uit de weg gaan. En als dat geld kost, moet dat op tafel komen, zo snel mogelijk.\n\nDan speelt in Rockanje de kwestie de Rots, waar de gemeente net voor het aantreden van de nieuwe gemeenteraad nog even probeert, door 1,75 miljoen gemeenschapsgeld naar een projectontwikkelaar te schuiven, een dossier dat al jaren voortsleept van tafel te krijgen. Als we het \u00e9cht niet kunnen voorkomen dat uw geld zo over de balk gaat (we treden pas aan na 3 maart) dan staat een onderzoek naar de gang van zaken hoog op onze prioriteitenlijst.\n\nOm nog even bij Rockanje te blijven en meteen een zijstap naar Tinte en het buitengebied te maken: de voorziene woningbouw op de Drenkeling moet zeer snel weer worden afgestemd op de vraag naar woningen in de gemeente. Dus geen dure woningbouwkavels die toch niet verkocht gaan worden, om het glasbeleid te financieren, maar snel beginnen met het bouwen van betaalbare woningen voor jong en oud. Wij zijn van plan ondernemers en bewoners in de buitengebieden en Tinte onmiddellijk te gaan steunen in het ontwikkelen van hun plannen om te komen tot sanering van glastuinbouw en het op een verantwoorde manier benutten van de bestaande uitbreidingsrechten. We willen het eerste jaar ook werk maken van het snel afbouwen van de structurele inzet van externe adviesbureaus met hun torenhoge rekeningen. Dat geld willen we anders en beter besteden (zorg, openbare voorzieningen, jeugdbeleid, sportaccomodaties, verenigingsleven); de goede idee\u00ebn moeten van onszelf komen en van de meedenkende burgers, al in diverse platforms verenigd. Er is kennis en kunde genoeg, zowel bij de inwoners als binnen het ambtelijk apparaat, en wij geloven ook dat goede idee\u00ebn vanuit de eigen bevolking veel breder gedragen worden en ook veel meer het welzijn van de inwoners tot doel hebben. Wat dat betreft mag je van een groot commercieel bureau op afstand ook niet teveel verwachten, laten we eerlijk zijn.\n\nEn als we het toch over binnen de gemeente aanwezige expertise hebben. We gaan snel aan het werk om een omslag in de huidige nee-cultuur te maken. In contact met de ambtenaren en door als raadsleden onze verantwoordelijkheid te nemen, zullen we aandringen op een andere opstelling naar onze burgers en ondernemers toe. Problemen zijn er om opgelost te wordenen naar idee\u00ebn moet worden geluisterd. Niemand mag worden afgescheept. Andere partijen denken dat een speciaal loket volstaat, maar wij denken dat het om veel meer gaat: een bereidwillige houding, meedenken en meewerken.\n\nWat de loketten betreft. Het zorgloket is ons een doorn in het oog en dient zo snel mogelijk te worden vervangen door een geschikte ruimte, waar mensen met hun zorgvragen terecht kunnen, in een omgeving waar hun privacy gewaarborgd is en ze niet het gevoel krijgen dat ze wel kunnen blijven staan, omdat er toch maar weinig tijd voor ze is.\n\nDe beschikbare ruimte (in de krant) is beperkt, maar er moet veel worden aangepakt en we barsten van de goede idee\u00ebn. Voor de komende tijd moeten zeker de ontsluiting van Oostvoorne, op weg naar de N15, en de wegversmallingen op het traject Voorweg-Heveringseweg weer op de agenda. Geen mooie praatjes, maar gedegen onderzoek en nu \u00e9cht goed overleg met omwonenden.\n\nMaar goed, ik ben nu al aan het afraffelen omdat er eigenlijk niet meer plaats in de krant is en dat is ook niet de bedoeling. Ongefundeerde kreten hebt u al genoeg gehoord in de verkiezingstijd. Terug naar de saus.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=119&terug=1", "body": "in 2010 de hondenbelasting in Westvoorne met 58% verhoogd is voor de eerste hond en met 10% voor alle volgende honden;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=118&terug=1", "body": "U kent dat wel, er moet een pak of jasje naar de stomerij en u vergeet de zakken even goed na te kijken. Als u dan pech heeft komt het terug met een onleesbaar rijbewijs, of misschien een paar vergeten eurobiljetten die niemand meer aan wil pakken.\n\nDe Rots in Rockanje. Er is al veel over gezegd en geschreven en nog is het heel goed mogelijk, dat u als inwoner van Westvoorne eigenlijk niet precies weet waar het over gaat. Laat ik het kort samenvatten: op een dorps en schilderachtig stukje Rockanje had een projectontwikkelaar na aankoop eerst een hoop gesteggel met de gemeente, waarna hij een massief en hoog gebouw voorzag,om dit lapje grond eens flink te gelde te maken. Daarbij hoefde hij geen rekening te houden met omwonenden of het dorpse aanzicht van de omgeving, omdat er een bestemmingsplan lag (uit 1974, onder een dikke laag stof) waarin de bouwhoogte niet was geregeld.\n\nEn natuurlijk zag de welstandcommissie in Westvoorne ook geen reden negatief te oordelen, die staat n\u00e9t sterk genoeg in de schoenen om u een serre of dakkapel te weigeren, maar kruipt snel terug in haar hol als een projectontwikkelaar zijn stekels opzet. Er was een belangenvereniging van omwonenden, Houd Rockanje Laag, die stevig volhield, wat uiteindelijk leidde tot een tweede opinie van een welstandcommissie uit Rotterdam. En die liet weinig onduidelijkheid bestaan: de voorziene bebouwing was veel te massief en veel te hoog voor deze locatie en een vergunning zou op basis van dit oordeel mogen,nee, mo\u00e9ten worden geweigerd.\n\nAppeltje-eitje, zou je denken, maar wethouder Klok wilde hier toch even iets langer over nadenken en je kon toen al aanvoelen dat ook dit dossier weer op een regelrechte ramp voor de burger zou uitdraaien. Zeker toen mevrouw Krajenbrink van \u2018oppositiepartij\u2019 de VVD in dit verband sprak van een mogelijke \u2018deal\u2019 met de projectontwikkelaar. (Deze hele ellende had namelijk eerst drie jaarvoortgesleept onder VVD-wethouder vd Meer Mohr, die naar verluidt zo stil had gezeten in haar wethouderskamer, dat daar later niet eens sporen van haar DNA waren aangetroffen.)\n\nEn ja hoor. Echt centimeters voor de finish van deze raadsperiode ging bijna de voltallige raad op aanwijzen van wethouder Klok door de verkeerde binnenbocht. De rekening van deze wisseltruc, 1,75 miljoen euro voor de aanschaf van de locatie, zonder deugdelijke taxatie, en zonder tegenwerpingen of kritische vragen van wie dan ook in de gemeenteraad, krijgt u gepresenteerd. Maar dat had u al begrepen. Het geld is er niet, maar dat wordt geleend tegen 4% rente en het gemeentelijk woningbedrijf moet maar zien hoe het de eindjes aan elkaar knoopt. En de ontwikkelaar, die zich bij aankoop zelf ook had verkeken op de waarde van het lapje grond, komt met de schrik vrij. Op uw kosten. Vandaar dus, dat uw zakken voor de komende tijd al bij voorbaat zijn leeggeschud.\n\nDe gemeenteraad, van Gemeentebelangen en D66 tot PvdA, VVD en CDA, liet zich weer van de bekende kant zien. Mooie praatjes voor de vaak, complimenten aan Houd Rockanje Laag en iedereen benadrukte dat toch vooral laag gebouwd moest gaan worden, om zo het dorpse karakter te bewaren. Mooie woorden, die meteen arrogant werden afgestraft door wethouder Klok, die fijntjes opmerkte dat laag bouwen het tekort wel groter zou gaan maken: \u2018Doe u best, nieuwe raad en nieuw bestuur: zoek het maar lekker uit. Wij hebben het nog net doorgedrukt: dossier van tafel, hopelijk geen moeilijke vragen meer, bijvoorbeeld over welke toezeggingen in het verleden aan de ontwikkelaar zijn gedaan. Wij zijn weg. Doei.\u2019\n\nEn, zoals wel vaker, net als je dan denkt dat het echt niet gekker meer kan, vraagt de fractie van Gemeentebelangen in de rondvraag van deze extra raadsvergadering over aankoop van De Rots, waarin net 1,75 miljoen euro gemeenschapsgeld over de balk is gegooid, aan de eigen wethouder Van Lith of het hondenpoepbeleid van december 2009 over een half jaar kan worden ge\u00ebvalueerd. Kijk, dan weet je de hoofdzaken van de bijzaken te scheiden! (Overigens hoopt de Partij Westvoorne al ruim voor die tijd een aantal aanvullende maatregelen met betrekking tot deze bruine ergernis te hebben gerealiseerd, om het probleem op te lossen.)\n\nMaar goed, dat was vorige week. Deze week wordt er gestemd voor de gemeenteraad. Misschien heeft u al gestemd, misschien gaat u straks, op weg naar de stomerij, nog even langs het stembureau. Als ik nog op tijd ben,wil ik u vragen toch zeker te gaan stemmen, want u kunt het verschil maken, u kunt zorgen voor verandering. Niet stemmen betekent dat alles echt bij het oude blijft.\n\nEn daarbij ga ik er voor het gemak maar van uit, dat u intussen op de hoogte bent van ons bestaan en onze enthousiaste kandidaten, die staan te popelen om aan het werk te gaan voor u, de inwoners en ondernemers van Westvoorne. Want laat duidelijk zijn: we bestaan echt, we komen eraan en we barsten van de goede idee\u00ebn.\n\nWeekblad Westvoorne vergat ons vorige week op de voorpagina te noemen als \u00e9\u00e9n van de partijen die meedoen aan de raadsverkiezingen. Tja, dat was ook weer zoiets. Ik laat graag in het midden of de schrijverij van JvK tot de journalistiek gerekend mag worden, maar hier was in ieder geval geen sprake van journalistieke onafhankelijkheid. Niet in wat geschreven werd en al helemaal niet in wat weggelaten werd. Een staaltje van onvolledige en gekleurde informatie. We mogen ons gelukkig prijzen dat de Westvoornse Courant niet meedoet aan die onzin en ons evengoed aan het woord laat als ze dat de andere partijen doet. Zo hoort het!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=113&terug=1", "body": "Artikel 44, lid 1, sub d van de Woningwet stelt, dat op grond van die strijdigheid de bouwaanvraag geweigerd dient te worden. Hierbij moet opgemerkt te worden dat het niet gaat om een mogelijkheid tot weigering maar om een verplichting tot weigering. Er is namelijk sprake van een imperatieve weigeringsgrond. In gewoon Nederlands: de aanvraag moet worden geweigerd. Wanneer die weigering niet afgegeven wordt, wordt er niet in de geest van de wet gehandeld.\n\nOmdat het ingediende plan op wettelijke gronden niet uitgevoerd mag worden, is er geen sprake van het schadeloosstellen van de projectontwikkelaar, tenzij er toezeggingen gedaan zijn door een van de drie betrokken wethouders, te weten mevrouw van der Meer Mohr, mevrouw Geers of de heer Klok, op grond waarvan bepaalde verwachtingen gewekt zijn. Laten we er niet vanuit gaan dat die toezeggingen gedaan zijn, want dat zou betekenen dat de raad daarover niet ingelicht is. Mochten er echter wel toezeggingen gedaan zijn, waardoor er mogelijk belastinggeld gespendeerd moet worden aan een schadeclaim, dan behoren de burgers daarvan op de hoogte gesteld te worden, want het is immers hun geld dat dan vanwege bestuurlijke fouten uitgegeven wordt.\n\nHet voorstel van de Partij Westvoorne is om die mogelijkheden in het openbaar te bespreken en niet in besloten vergaderingen, want daarmee wordt het signaal van \u2018achterkamertjespolitiek\u2019 afgegeven en dat is niet goed voor de democratie en niet goed voor het vertrouwen van de burgers in de politiek.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=109&terug=1", "body": "4. het een foutieve aanname is, dat er in het kader van mogelijke geluidshinder alleen voor de bestaande woningen langs de Konneweg, de Ruigendijk en voor nieuw te bouwen woningen binnen de in het plan aangegeven geluidscontouren hogere waarden moeten worden vastgesteld, aangezien geen rekening gehouden is met de weerkaatsing van geluid ten gevolge van nieuw op te richten kassen op alle andere locaties en dus eveneens langs de verschillende wegen ter plaatse van die locaties;\n\n6. het onterecht is dat burgemeester en wethouders in een woongebied (en dat is het Intensiveringsgebied Tinte nog steeds) een hogere grenswaarde (meer dan 50 dB(A) kunnen vaststellen.\n\nBovenstaande zienswijze is gebaseerd op mijn huidige kennis van zaken. Mochten er in de toekomst nog andere gegevens blijken te zijn die deze zienswijze ondersteunen, dan behoud ik mij het recht voor die alsnog als behorend bij dit document in te dienen.\n\n3. er uit de uitspraak van de Raad van State d.d. 9 december 2009 (zaaknummer 200801932/1/R1) duidelijk naar voren komt, dat het voor de levensvatbaarheid van bedrijven niet noodzakelijk is dat die bedrijven zich binnen het Intensiveringsgebied Tinte (IT) bevinden, aangezien een bedrijf van 2 ha (in het buitengebied) net zo levensvatbaar is als een bedrijf van 3 ha (in het IT), waaruit volgt dat het OGT vanuit het oogpunt van \u2018levensvatbaarheid van glastuinbouwbedrijven\u2019 niet noodzakelijk is\n\n9. er in het buitengebied in totaal 25 ha verspreid liggend glas aanwezig is, waarvan twee derde (16,6 ha) door de twee tuinders-collectieven zelf gesaneerd kan worden;\n\n(a) bij de berekeningen niet uitgegaan wordt van een \u2018contante waardeberekening\u2019, (b) de haalbaarheid volledig afhankelijk is van de verkoop van woningbouwkavels (in eerste instantie 113 met een \u2018buffer capaciteit\u2019 van 160 woningen), waarbij de financi\u00eble risico\u2019s die de gemeente Westvoorne met dit plan loopt, bij de onverkoopbaarheid van de kavels of bij een stagnerende verkoop, niet in beeld gebracht zijn, terwijl het toch voor de hand liggend is dat bij onverkoopbaarheid van de eerste 113 woningen de volgende 160 ook niet verkocht zullen worden\n\n18. het door voornoemde uitspraak van de Raad van State en de verplichting tot een bijdrage in de exploitatiekosten bij het realiseren van nieuwe glasopstanden binnen het IGT, in feite financieel aantrekkelijker wordt voor tuinders uit het ITG om buiten het IGT glas te realiseren omdat daar geen exploitatiekosten in rekening gebracht zullen worden.\n\n19. er om de uitbreidingrechten van de glastuinders in IT te realiseren geen gemeenschapsgelden gebruikt moeten worden, ook niet in de vorm van uitgave van woningbouwkavels, omdat er geen sprake kan en mag zijn van subsidi\u00ebring van een bepaalde groep ondernemers;\n\n20. het de vraag is waar het bedrag van 131 miljoen euro (119 miljoen + 10 %) aan uitgegeven gaat worden nu verplaatsing van glas uit het buitengebied naar het IT zo goed als zeker uitgesloten kan worden en het OGT een duurzame ontwikkeling binnen het IT tegenwerkt (zie punt 2 en 17);\n\nDe gemeente heeft haar doelstelling om een ruimtelijke oplossing te cre\u00ebren waarin de verschillende belangen van tuinders, burgers en anderen zo goed mogelijk op elkaar worden afgestemd, niet gerealiseerd. Het ontwerp leidt niet tot een vernieuwd landschap waarin het aantrekkelijk is om te werken, te wonen en te recre\u00ebren. Het ontwerpbestemmingsplan leidt daarentegen juist tot een onaantrekkelijk landschap met veel glas en nauwelijks groen. Dit landschap vormt een schril contrast met het landschap op de plaatjes van bureau Urbland dat aan de burgers werd gepresenteerd tijdens de eerste informatieavond. Hierop was een landschap te zien, waarin het glas was omgeven met veel groene stroken, bomen, fietspaden en waterpartijen.\n\nHet ontwerp bestemmingsplan is niet in overeenstemming met de uitgangspunten die tuinders en bewoners, in het zogenaamde interactieve ontwerpproces, met elkaar hebben vastgelegd in de gebiedsvisie. Het fundament van de gebiedsvisie, een groen landschappelijk raamwerk is niet opgenomen. Juist dit landschappelijk raamwerk vervult een belangrijke functie voor de belevingswaarde, de gebruikswaarde en de toekomstwaarde van het gebied, zoals te lezen valt in de oorspronkelijke gebiedsvisie van de landschapsarchitect. Daarnaast wordt de afspraak om de ZO-hoek (daar waar de meeste burgers wonen) groen te houden, niet nagekomen.\n\nDe burgers waren tijdens de workshops zwaar ondervertegenwoordigd in vergelijking met het relatieve aantal burgers in het gebied. Bovendien zijn achteraf, op eenzijdig verzoek van tuinders, fundamentele wijzigingen aangebracht in de gebiedsvisie, waardoor eerder vastgelegde afspraken niet worden nagekomen en de positie van de burgers verder verslechtert.\n\nBovenstaande zienswijze is gebaseerd op mijn huidige kennis van zaken. Mochten er in de toekomst nog andere gegevens blijken te zijn die deze zienswijze ondersteunen, dan behoud ik mij het recht voor die alsnog als behorend bij dit document in te dienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=111&terug=1", "body": "Waar lopen bewoners, winkeliers en verkiesbare kandidaten tegenaan in hun contact met de gemeente? Partij Westvoorne, jong en fris, en in de race voor de komende gemeenteraadsverkiezingen, ging op pad om te peilen wat er onder de bevolking van Westvoorne leeft. Wij spraken onder andere met Monica Koekendorp van de Marskramer in Rockanje en met Nathaly Boelhouwer, verkiesbare kandidaat voor de Partij Westvoorne.\n\n \n\n\n\nSinds september 2005 is Rockanje een Marskramer rijker. Eigenaresse Monica Koekendorp en haar man Andr\u00e9 runnen met veel plezier de gezellige dorpswinkel aan de Dorpsweg. De 6 parkeerplekken voor de winkeldeur lijken ideaal en superhandig voor de snelle klant die even in de winkel wil rondsnuffelen of iets moet halen. Maar in de praktijk blijken die parkeerplekken continu bezet te zijn.\n\nMonica: \u201cWij zijn eind 2007 al begonnen met het aanvragen van een blauwe zone voor de parkeerplaatsen hier voor de deur. Dat zou betekenen dat je hier tussen 9.00 en 17.00 uur maximaal een uur mag parkeren. Op die manier willen wij onze klanten tegemoet komen, die nu soms door moeten rijden omdat er geen plekje vrij is. Het komt bijvoorbeeld regelmatig voor dat bewoners of winkelpersoneel uit de buurt hun auto de hele dag hier voor de deur laten staan en dat is natuurlijk niet de bedoeling.\u201d\n\nZijn de andere winkeliers en buurtbewoners blij met zo\u2019n blauwe zone? Monica: \u201cWe zijn naar iedereen toe geweest. We hebben uitgelegd waarom we graag zo\u2019n blauwe zone zouden willen en hebben ook gevraagd aan de mensen die hier de hele dag werken of ze hun auto niet elders kunnen parkeren, zodat de parkeerplaatsen vrij blijven voor de klanten. Aan de Willem de Waalstraat is net een flink parkeerterrein aangelegd. Het lijkt me een kleine moeite om daar te parkeren, alleen in de praktijk gebeurt dat niet. Het probleem ligt naar mijn idee dan ook bij de gemeente, want met een blauwe zone los je dat w\u00e9l op.\u201d\n\nBlijkbaar heeft de aanvraag bij de gemeente nog niets opgeleverd, want toen ik aan kwam rijden voor het interview, was er geen blauwe zone te bekennen (wel 1 leeg plekje, gelukkig). \u201cEr zijn hier diverse mensen van de gemeente geweest\u201d, vertelt Monica, \u201cen zelfs de burgemeester heeft ons toegezegd dat hij op deze zaak zou terugkomen, maar tot nu toe hebben we niets meer van de gemeente vernomen. Het enige wat wij gehoord hebben, is dat ze eerst met het vrachtverkeer aan de gang gingen, maar daar had ik niets over gevraagd. Over de blauwe zone heb ik niets meer gehoord.\u201d\n\nDe gemeente heeft vorig jaar inderdaad op de T-splitsing Westvoorneweg/ Molendijk borden geplaatst om vrachtverkeer te weren. Maar ook dat blijkt in de praktijk niet zo geslaagd te verlopen. \u201cVrachtwagenchauffeurs moeten nu via de andere toeloopweg het dorp inrijden, maar in de praktijk wordt er niet gehandhaafd\u201d, aldus Monica, die zelf aan de Molendijk woont. \u201cHet is \u00e9\u00e9n flop. En voor de chauffeurs is het ook een drama, want ze weten nu niet meer waar ze heen moeten. Daarom blijven ze gewoon zo rijden als ze gewend waren, wat rare toeren met omkeren en draaien oplevert. Het is weer zo\u2019n voorbeeld van onduidelijke communicatie van de gemeente met haar bewoners en ondernemers.\u201d\n\nOok de plannen voor de verbreding van de N496 en het aanleggen van rotondes aan die weg, zijn niet in goede aarde gevallen. \u201cDe bewoners hebben er niet om gevraagd. Wie zit hier nu op te wachten?\u201d Maar het minst gecharmeerd is Monica nog over de manier waarop de burgers op de hoogte zijn gesteld. \u201cIk woon aan die kruising, maar ik ben officieel nooit ge\u00efnformeerd over de rotonde. Via-via hoorde ik dat er inzage was en toen had je nog maar \u00e9\u00e9n week om te reageren. Je krijgt dan zogenaamd inspraak, maar eigenlijk heb je niets meer in te brengen. De plannen liggen al klaar en de burger moet maar slikken. Het wordt hoog tijd dat we burgerparticipatie krijgen.\u201d\n\n\u201cPrecies dat is waar ik me voor in wil zetten als men op mij gaat stemmen\u201d, valt Nathaly Boelhouwer bij. Ze heeft er het hele gesprek bij gezeten en telkens instemmend geknikt. Als voorzitter van de vereniging Houd Rockanje Laag en bewoonster van de Dorpsweg herkent zij zich helemaal in de dingen waar Monica \u2013 en niet alleen zij, maar vele burgers \u2013 tegenaan lopen. \u201cDe inspraak moet beter. Ik ben het van harte met Monica eens dat de inbreng van de burgers serieus moet worden genomen. Inwoners moeten kunnen meepraten als het gaat om belangrijke beslissingen in Westvoorne. Bij voorkeur in een vroeg stadium en niet wanneer de besluitvorming in de laatste fase verkeert.\u201d\n\nAls het aan haar ligt - ze staat nummer 8 op de lijst van Partij Westvoorne \u2013 wordt de burgerparticipatie en inspraak hier ook verbeterd. \u201cIk ga me daar in ieder geval hard voor maken\u201d, zegt ze vastberaden. Dat ze een vasthoudende en doorzettende kandidaat is, blijkt wel uit haar enorme bestuurlijke ervaring: voormalig bestuurslid van het Rode Kruis VPR, voorzitter van de vereniging Houd Rockanje Laag, voorzitter van de MR van de Baron de Vos, lid Raad van Toezicht Catharinastichting te Brielle, ledenraadslid Vereniging Eigen Huis te Amersfoort, en in het dagelijks leven ook nog manager HRM/FD bij een drijvende bokken bedrijf en echtgenote en moeder van 2 kinderen.\n\nNathaly zit niet stil en is een enorme netwerker. Zo heeft ze ook een netwerk voor ex-KIM officierenopgericht waarvan de leden op regelmatige basis bijeenkomen. \u201cIk zet mij in voor de Partij Westvoorne, omdat ik ervan overtuigd ben dat je als burger door zelf je steentje bij te dragen, een zinvolle verandering in de huidige gemeentecultuur tot stand kan brengen. En dat is hard nodig! Inspraak moet niet meer voor de vorm, maar verdient het om inhoudelijk te worden meegewogen bij het nemen van een goed besluit.\u201d\n\n\u201cEr moest een second opinion door een onafhankelijke en deskundige groep, de Welstandscommissie Rotterdam, aan te pas komen om dit gemeentebestuur een halt toe te roepen. Nu zijn we in afwachting van wat wethouder Klok gaat beslissen. Apart dat hij nu 6 weken extra nodig heeft en niet binnen 24 uur een besluit kan nemen\u2026Wat ons betreft is er voor hem maar \u00e9\u00e9n keuze: het weigeren van de bouwvergunning en daarmee kiezen voor het behoud van het dorpse karakter zoals menig burger wenst.\u201d\n\nWat kunnen we van Nathaly verwachten als zij in de raad wordt gekozen? \u201cAls u uw stem op mij uitbrengt, zal ik mijn uiterste best doen om de daad bij het woord te voegen als het gaat om volwaardige inspraak namens de burgers en het behoud van het dorpse karakter in onze dorpen\u201d, zegt ze beslist. \u201cIk ga me er voor inzetten dat de mening van de burger w\u00e9l serieus wordt genomen!\u201d", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=117&terug=1", "body": "Waarom nu 1,75 miljoen euro, terwijl uit eerdere onderhandelingen gebleken is dat er geen enkele ontwikkelaar meer dan 1 miljoen voor die locatie wilde betalen? Niemand doet zoiets wanneer het om z\u2019n eigen geld gaat, maar dit college geeft willens en wetens zo\u2019n 7,5 ton euro teveel van gemeenschapsgelden uit, met de mededeling dat (citaat raadsvoorstel) \u201chet past binnen het door het college gestelde budget\u201d. U moet het ons niet kwalijk nemen, maar dat is voor ons geen steekhoudende onderbouwing. Wij zouden graag in de eerste plaats een taxatie zien door een be\u00ebdigd makelaar en vervolgens een feitelijke en degelijke uitleg van het waarom.\n\nWaarom en waarom nu zo vlak voordat er een nieuw college aantreedt? Dat roept bij de Partij Westvoorne ernstige twijfels op over de juistheid van de eerdere uitspraak van het college dat er geen afspraken met de projectontwikkelaar gemaakt zijn. Na de second opinion van de Welstandcommissie Rotterdam kan en moet op dit moment, op grond van Artikel 44 van de Woningwet, de ingediende bouwaanvraag geweigerd worden. Daarom is er dan ook geen enkele reden om nu zo\u2019n overhaaste beslissing te nemen.\n\nEr wordt in het voorstel gesproken over \u2018budgettaire neutraliteit\u201d, hetgeen wil zeggen dat de aankoop geen effect zal hebben op het saldo van uitgaven en ontvangsten van de begroting, maar dat er gewoon uit de algemene reserves geput zal worden. Voor alle duidelijkheid, ook dat is belastinggeld, waar zorgvuldig mee omgegaan moet worden. Bovendien is het verbijsterend dat, hoewel er al aangekondigd is dat er de komende jaren stevig bezuinigd moet worden, het college blijkbaar toch van mening is, dat er 1,75 miljoen euro uitgegeven kan worden aan de aankoop van de locatie De Rots. Terwijl (citaat raadsvoorstel) \u201cer nog geen duidelijk inzicht te geven is in de hoogte van de financi\u00eble risico\u2019s\u201d en er ook nog helemaal geen plan is.\n\nWant waarom gebeurt dit? Waarom wordt er geen openheid gegeven over de reden voor deze uitgave? Hoe eerlijk worden wij eigenlijk voorgelicht? Waarom moeten de inwoners van Westvoorne opdraaien voor een bewust genomen risico van een projectontwikkelaar? Wat is het echte waarom achter deze zaak?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=120&terug=1", "body": "In eerste instantie was de Partij Westvoorne op grond van de verkiezingsuitslag uitgegaan van samenwerking met de VVD, eventueel met een derde coalitiepartner. De VVD gaf al in het eerste gesprek aan per se een derde coalitiepartner te willen en wel het CDA. Dit werd zelfs als eis gesteld, omdat de VVD en het CDA elkaar als betrouwbare partners zagen. Aangezien de VVD Gemeentebelangen (GBW) niet als betrouwbare partner zag, wenste de VVD niet met GBW als derde coalitiepartner samen te werken. Een tweepartijencoalitie, bestaande uit PW en VVD, werd door de VVD eveneens afgewezen vanwege de in hun ogen te krappe meerderheid van acht tegen zeven raadszetels. Hierbij werd tevens gesteld dat de Partij Westvoorne, als nieuwe partij, een risico vormde voor de stabiliteit van het college. Een totaal van vier wethouders, waarbij de Partij Westvoorne een wethouder VROM en een wethouder voor de nieuwe portefeuille communicatie, samenwerking, burgerparticipatie en organisatie (CSBO) zou leveren, werd door de VVD eveneens afgewezen. Dit omdat, aldus de VVD, de machtsverhouding in het college dan oneerlijk zou zijn (teveel macht bij de PW), omdat de kosten voor Westvoorne met vier wethouders te hoog zouden worden en omdat de burgemeester dan als vijfde collegelid mogelijk in een moeilijke positie zou kunnen komen.\n\nDe Partij Westvoorne heeft steeds aangegeven niet vanwege een machtspositie twee wethouders te willen leveren, maar omdat het, wil Westvoorne als zelfstandige gemeente kunnen blijven bestaan, noodzakelijk is bestuurlijke veranderingen in te voeren. Daarvoor was nu juist die nieuwe portefeuille CSBO noodzakelijk. Tevens heeft de PW duidelijk gesteld genoegen te nemen met lagere salarissen voor de wethouders zodat de kosten niet zouden stijgen en zij heeft de mogelijkheid van twee VVD en twee PW wethouders geopperd om die onterecht gevreesde macht eerlijk te verdelen. Dit alles was niet bespreekbaar. Er mochten maar drie wethouders komen, \u00e9\u00e9n van de PW, \u00e9\u00e9n van de VVD en \u00e9\u00e9n van het CDA. Waarmee de portefeuille CSBO zou komen te vervallen.\n\nHet waren harde eisen van de VVD waarover niet te onderhandelen viel. Dat gegeven leidde er toe dat de PW opnieuw gesprekken aanging met GBW en PvdA om te onderzoeken of er met die partijen wel een coalitie te vormen was op basis waarvan de noodzakelijke veranderingen in Westvoorne ingevoerd konden worden.\n\nTijdens de tweede openbare coalitiebijeenkomst meldde mevrouw Krajenbrink (VVD) echter dat een informateur niet meer nodig was, omdat zij zelf zou gaan formeren. D66, CDA en GBW ondersteunden dat initiatief. Alleen de PvdA gaf te kennen in te stemmen met het aanstellen van een informateur. Eerder hadden zowel Krajenbrink als Littooij (CDA) via de krant laten weten de benoeming van een informateur wel noodzakelijk te achten.\n\nMevrouw Krajenbrink liet weten dat zij binnen een week een coalitie zou formeren en dat, mocht haar dat onverhoeds toch niet lukken, er alsnog een informateur aangesteld zou worden. Bovendien gaf zij in eerste instantie aan de Partij Westvoorne niet uit te zullen nodigen voor een gesprek. Een uitspraak die zij later nuanceerde door te stellen dat de PW als laatste uitgenodigd zou worden. Die uitnodiging is echter nooit ontvangen. Zij bleek zelf bovendien wel de hulp van een externe voorzitter bij de coalitiegesprekken ingeroepen te hebben, namelijk de voorzitter van de Bezwaarschriftencommissie van de gemeente Westvoorne. De door de VVD in gang gezette coalitiebesprekingen zijn uitgemond in de nu gevormde coalitie van VVD, CDA, GBW en D66.\n\nEr zijn mensen die somber zullen concluderen dat dit dus politiek is. Dat is gelukkig een onjuiste conclusie, want de politiek is geen fatsoenlijk of onfatsoenlijk handelend persoon, maar een maatschappelijk structuur zonder moreel besef. Het blijven de mensen die politiek bedrijven. Zij zijn verantwoordelijk voor de wijze waarop dat gebeurt.\n\nDe Partij Westvoorne betreurt deze hele gang van zaken en met name het feit, dat zij het vertrouwen van de kiezers niet heeft kunnen omzetten in bestuurlijke verantwoordelijkheid. De PW betreurt het eveneens niet meteen bij het begin van de onderhandelingen de hulp van een informateur ingeroepen te hebben, want wellicht had deze eerder onderkend dat er in de bekende achterkamertjes al lang andere coalitiegesprekken gevoerd werden.\n\nDe verkiezingsuitslag die resulteerde in vijf zetels voor de Partij Westvoorne had kunnen leiden tot een coalitie van twee partijen, de VVD en de PW. Met een meerderheid van acht zetels en twee of drie wethouders was dat een prima coalitie geweest om een gemeente met 14000 inwoners te besturen. Het was ook mogelijk geweest een drie partijencoalitie te vormen die recht had gedaan aan de verkiezingsuitslag. Er is echter \u00e9\u00e9n coalitie die geen recht doet aan die uitslag, namelijk de coalitie die nu gevormd is. Daarin zitten immers alleen maar verliezende partijen. Dat deze partijen van mening zijn dat zij Westvoorne een dienst verlenen door gezamenlijk de Partij Westvoorne buiten spel te zetten, is betreurenswaardig. Maar wij staan niet buiten spel, want wij zullen in de oppositie net zo hard werken voor het welzijn van onze gemeente als we dat als besturende partij gedaan zouden hebben. Wij zullen onze verkiezingsbeloften, waarin de samenwerking en de communicatie met de burgers centraal staan, ook vanuit de oppositie waar maken. Daartoe zullen onze vijf raadsleden samen met de fractieachterban, het PW bestuur, onze leden en de door ons op te zetten burgerdenktanks zich tot het uiterste inspannen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=121&terug=1", "body": "Afgelopen zaterdag bezocht ik kort de Rockanje classic motorraces. Onder een lekker zonnetje en in de luwte van de duinen was het goed toeven op het straatcircuit. In de pits was het een drukte van belang. Coureurs en monteurs waren druk aan het sleutelen en lieten de motoren proefdraaien. Vanaf een uur of 10 begonnen de trainingen waarbij de liefhebbers zonder gehoorbescherming de trommelvliezen lieten strelen door het zinderend motorengeweld. Wat mij opviel is dat van 50 cc tot de grote 500 cc en de zijspankanonnen er in plaats van rivaliteit een gevoel van saamhorigheid viel te bespeuren. Met als middelpunt het stuk klassieke techniek waar het allemaal om te doen was.\n\n\n\n\n\nZoals gewoonlijk was de organisatie perfect in orde. Zowel in de pits als onder het publiek viel geen wanklank te bespeuren. De opening door de Peter de Jong en Hans van Lith was toch ietwat komisch om te zien. Een tip aan de burgemeester om bij de volgende editie, die er zeker zal komen, in plaats van in een strak pak op te komen in een echt strak leren motoroverall, compleet met helm, om dan als volleerd bakkenist de race in stijl te openen. Kortom al met al een leuke ochtend, die helaas voor mij om 13.00 uur eindigde, omdat ik toen zelf achter echte paarden moest plaatsnemen. Volgend jaar zullen de races ongetwijfeld weer worden georganiseerd iets waar ik, en met mij vele andere enthousiaste liefhebbers zeker naar uitkijken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=127&terug=1", "body": "De commissievergadering WOW (welzijn en openbare werken) van 20 mei zou een zeer korte worden. Naast de gebruikelijke punten als opening, ingekomen stukken, rondvraag en dergelijke, stond er slechts 1 onderwerp op de agenda en dat was nog niet eens nieuw: de evaluatie van de verkeersremmende maatregelen aan de Heveringseweg-Voorweg. Dat geeft wel te denken: is er geen werk aan de winkel in Westvoorne, als het om welzijn en openbare werken gaat?!\n\nEen tweede evaluatie van de verkeersmaatregelen aan de Heveringseweg-Voorweg bleek noodzakelijk, omdat er na de eerste evaluatie, toen nog van een groot succes werd gesproken, signalen naar voren waren gekomen dat de omwonenden en weggebruikers helemaal niet zo tevreden waren over de genomen maatregelen. Bij navraag door de Partij Westvoorne bleek dat in de sindsdien verstreken drie maanden geen enkel nader onderzoek was gedaan, geen nieuwe metingen, geen verder contact met omwonenden of voorlichting aan burgers. Niets van dat alles. Wat ons betreft een gemiste kans. Zo is een tweede evaluatie natuurlijk niets anders dan een papieren herhaling van zetten.\n\nOok in de commissievergadering van 20 mei werd van diverse kanten weer de tevredenheid van omwonenden genoemd, hoewel zeker niet duidelijk is waarop dat gebaseerd is. In de laatste dagen heeft de PW (Leo Gelderland) een rondje langs het traject gemaakt en een aantal omwonenden aangesproken en gevraagd naar hun mening en ervaringen. Wildwest-taferelen in spitstijd, veel incidenten, ongelukken, bijna-ongelukken, agressie, getoeter, met veel lawaai snel optrekkende auto\u2019s enzovoort. We hebben als Partij Westvoorne zo goed mogelijk proberen aan te geven dat het cijfermateriaal op basis waarvan de maatregel wordt beoordeeld een verkeerd beeld geeft. U kunt zich voorstellen dat gemiddelde snelheden voor en na plaatsing van de obstakels niet met elkaar vergeleken kunnen worden, omdat na plaatsing de spreiding rond het gemiddelde veel groter is, vanwege de auto\u2019s die sterk vaart minderen of stoppen om een tegenligger voorrang te verlenen. Ook vraagt dit traject, met obstakels, om een lagere snelheid, om de veiligheid op peil te houden. Anders gezegd: 50 km per uur rijden op de Voorweg levert nu grotere risico\u2019s op dan v\u00f3\u00f3r plaatsing van de obstakels. De 150 auto\u2019s die nu op een meetpunt nog 60 km per uur rijden, of harder, vormen wellicht een veel groter gevaar dan de 450 die dat voor plaatsing van de obstakels deden.\n\nMaar er speelt meer in Westvoorne.De Partij Westvoorne heeft gevraagd de evaluatie van de Rosa-regisseur (Regionale organisatie Sluitende Aanpak) op de agenda van de volgende vergadering te zetten. In deze functie speelt hij/zij een belangrijke rol als kinderen in de knel komen. Bij het centrum voor Jeugd en Gezin kunnen ouders, kinderen, jongeren tot 23 jaar en professionals terecht met allerlei vragen over opgroeien en opvoeden. Het is goed en zeer belangrijk om als commissie in kaart te brengen welke problemen er spelen met betrekking tot de jeugd en welke oplossingen daarvoor genomen (moeten) worden. Bijvoorbeeld om straks een succes te maken van het Centrum voor Jeugd en Gezin.\n\nOok vinden we het belangrijk dat een eerder gedane toezegging, een evaluatie van het kunstbeleid, wordt nagekomen. Het zou goed zijn als op dat onderwerp een begin werd gemaakt met burgerparticipatie. Situaties zoals onlangs, waarbij de raadsleden wordt gevraagd in te stemmen met een budget van 100.000 euro voor kunst in de Meander, zonder dat duidelijk wordt waar het geld aan zal worden uitgegeven, moeten we zien te voorkomen. Overigens had wethouder Groenewegen (hij was gisteren niet aanwezig) nog toegezegd met een verklaring te komen voor die voorgenomen uitgave aan kunst in de Meander, die volledig in strijd is met een eerdere afspraak met de gemeenteraad. Daarbij was nog een keer extra geld voor de Meander had uitgetrokken, onder de voorwaarde dat het kunstbudget zou worden geschrapt en er verder geen extra geld meer aan de Meander zou worden uitgegeven. De PW hoopt die verklaring in de volgende WOW commissievergadering te krijgen en verzoekt de voorzitter dan ook om dit onderwerp op de agenda te plaatsen.\n\nEen ander belangrijk punt, de aanstaande verhuizing van de bewoners van de oude naar de nieuwe Swinshoek, sorry, Stuifakker, verdient wat ons betreft ook dringend aandacht. Er is al eerder gesproken over de problemen die zullen ontstaan als straks van mensen die dat al jaren niet meer hebben gedaan, zal worden verwacht dat zij hun eigen potje koken en hun eigen was doen. Dat mag je van deze mensen niet vragen. We hebben gevraagd dit punt op de agenda van de volgende WOW commissievergadering te zetten. We willen weten welke stappen de wethouder al heeft gezet om de problemen v\u00f3\u00f3r te zijn en we vinden het belangrijk dat de commissie met hem meedenkt en meepraat om de mogelijke problemen zo goed mogelijk te voorzien en voor de best mogelijke oplossingen te zorgen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=122&terug=1", "body": "De Partij Westvoorne betreurt het, dat zij het vertrouwen van de kiezers niet heeft kunnen omzetten in bestuurlijke verantwoordelijkheid. De verkiezingsuitslag die resulteerde in vijf zetels voor de Partij Westvoorne had kunnen leiden tot een coalitie van twee partijen, de VVD en de PW. Met een meerderheid van acht zetels en twee of drie wethouders was dat een uitstekende coalitie geweest om een gemeente met 14000 inwoners te besturen. Het was ook mogelijk geweest een drie partijencoalitie te vormen die recht had gedaan aan de verkiezingsuitslag. En er is er \u00e9\u00e9n coalitie die geen recht doet aan die uitslag, namelijk de coalitie die nu gevormd is. Daarin zitten immers alleen maar verliezende partijen. Dat deze partijen van mening zijn dat zij Westvoorne een dienst verlenen door gezamenlijk de Partij Westvoorne buiten spel te zetten, is betreurenswaardig en afkeuringswaardig. Niet voor ons als partij, want wij zullen in de oppositie net zo hard werken voor het welzijn van onze gemeente als we dat als besturende partij gedaan zouden hebben. Wij zijn niet de grote verliezers. Nee, dat zijn de burgers van Westvoorne. Mevrouw Krajenbrink zei tijdens de persconferentie, dat de nieuwe coalitie zich wat aan zou trekken van het oordeel van de kiezers en dat zij de veranderingen waarom door de burgers gevraagd is, zal invoeren. Als die uitspraak van haar waar zou zijn dan had zij toch op z\u2019n minst nog een poging moeten wagen om een coalitie te vormen die in lijn ligt met de verkiezingsuitslag. Zij heeft echter de Partij Westvoorne niet eens uitgenodigd voor een gesprek, waarmee zij aangeeft zich niets van de mening van de burgers aan te trekken. Dat geldt helaas ook voor de andere coalitie partijen. Voor de toekomst belooft dat weinig goeds. Wat zal er terecht komen van open en eerlijke communicatie met de burgers, hoe zal er vorm gegeven worden aan burgerparticipatie en wat verstaat dit college onder samenwerking. Gezien hun houding tijdens de coalitieonderhandelingen zijn zij al die tijd alleen maar bezig geweest met hun eigen belang en niet met dat van Westvoorne. Het resultaat is onder andere dat Westvoorne wederom twee wethouders krijgt die in de vorige raadsperiode ongelooflijk veel kritiek over hun optreden gekregen hebben. Voor veel burgers is dat absoluut niet te begrijpen. Daarom ziet de Partij Westvoorne zich genoodzaakt geen steun te verlenen aan de benoeming van deze wethouders.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=123&terug=1", "body": "De Partij Westvoorne vindt het terecht dat overlast van hondenpoep aangepakt wordt. Bij dat aanpakken hoort nu eenmaal een vorm van handhaving. Tot zover kunnen wij dus instemmen met het voorliggende raadsvoorstel. Maar, er wordt aardig wat hondenbelasting betaald en wat wordt er eigenlijk met al dat geld gedaan? Wordt het op de een of andere manier ingezet voor het welzijn van honden? Dat lijkt niet zo te zijn. Er wordt alleen ingezet op de aanpak van overlast van hondenpoep door middel van handhaving. Er zijn in of aan de rand van onze woonkernen en in onze buitengebieden (met uitzondering van een klein stukje strand) geen gebieden waar honden los kunnen lopen, met elkaar kunnen spelen en af en toe een vrijelijk poepje kunnen laten. In Brielle, aan het Spui, is wel zo\u2019n gebied en daar hebben zowel honden als hondenbezitters veel plezier van. De Partij Westvoorne zal, om er zorg voor te dragen dat er in de nabijheid van de drie woonkernen hondenlosloopgebieden aangelegd worden, bij de behandeling van dit besluit in de raad van 27 april een amendement indienen.\n\nIn 2010 een verhoging van 58% voor de eerste hond, waarmee het 26% boven het landelijk gemiddelde (43,46 euro) is komen te liggen; voor de tweede hond is het 72% hoger dan het landelijke gemiddelde (64 euro). Aanvankelijk was er eind oktober 2009 besloten om de hondenbelasting met 1% (prijscompensatie) te verhogen; vervolgens is er eind november 2009 toch een extra verhoging ingevoerd, puur om het hondenpoepbeleid aan te pakken. De onderstaande tabel geeft de tarieven aan in 2009. Er is dus flink wat bij gekomen in Westvoorne. Voor de eerste hond is het tarief 58% gestegen, voor de tweede hond 10%. Wat de andere gemeenten doen met de ge\u00efnde penningen werd zo te zien niet onderzocht!!! Er zou daar dus best eens een echt hondenbeleid kunnen zijn! Westvoorne gaat in 2010 naar: 1e hond 59,60 euro, 2e hond 107,66 euro. N.B. Door verhoging van de hondenbelasting wordt er in 2010 26.500 euro gegenereerd, terwijl er uit het budget van Integraal Veiligheidsbeleid nog eens 43.000 euro wordt gehaald om het opruimen van hondenpoep door de hondeneigenaren in onze gemeente te handhaven.\n\n- in 2010 de hondenbelasting in Westvoorne met 58% verhoogd is voor de eerste hond en met 10% voor alle volgende honden;\n\nUiteindelijk heeft de raad de motie met algemene stemmen aangenomen met dien verstande dat de genoemde termijn van 2 maanden geamendeerd is in \u2019op zo kort mogelijke termijn\u2019, zoals hierboven is weergegeven.\n\n2. Er wordt gesproken over \u2018meerwaarden\u2019 voor de BK van gemeenten door samenwerking. Waar bestaat die meerwaarde uit, waaruit blijkt hij, hoe wordt die gemeten? En als belangrijkste punt in dit opzicht: waaruit is nu in de afgelopen periode gebleken dat door die samenwerking de BK van de gemeente Westvoorne is vergroot?\n\n3. Er wordt gesteld dat nieuwe gemeentelijke taken in principe in samenwerking opgepakt worden. Volgens de PW zouden alleen bovengemeentelijke taken in samenwerking opgepakt moeten worden. Is de portefeuillehouder het daarmee eens?\n\n- In de Nota van uitgangspunten staat dat de gemeente op Voorne-Putten bestuurskrachtig zijn. Dat klopt in ieder geval voor Westvoorne niet, of zijn wij daarover verkeerd ge\u00efnformeerd?\n\n- Graag toelichting over de eveneens over te dragen onderhoudsreserve van het waterschap aan de gemeente. Indien dit niet van toepassing is, welke voorziening zal hiervoor dan worden getroffen?\n\nWordt er jaarlijks een bedrag aan de reserve kunst toegevoegd? Hoe hoog is dat bedrag? Hoeveel jaar is er gespaard om het bedrag van die (laten we maar zeggen) honderd achtenzeventig duizend euro bij elkaar te krijgen?\n\nWat betreft De Meander: De voorbereidingen voor het kunstproject, waarvoor nu om budget gevraagd wordt, zijn al van start gegaan. Er wordt echter wel gesproken over het stopzetten van de opdracht en in dat geval worden de voorbereidingskosten betaald uit de post onvoorzien. In januari 2009 is er een extra krediet voor de bouw van Meander verstrekt van 1,742 miljoen euro. Er was oorspronkelijk gevraagd om 1,9 miljoen euro, maar de raad besliste dat de 84.000 euro die toen gevraagd werd voor de realisatie van kunt in De Meander, geschrapt zou worden. Dat bracht het bedrag dus op die 1,7 miljoen euro. Door alle fracties werd toen gesteld dat er dat er nooit en ook echt nooit meer enig extra krediet voor De Meander verstrekt zou worden. Nu wordt er zomaar weer om een ton gevraagd. De PW vindt het ongehoord dat een nieuwe raad, zonder over deze geschiedenis ingelicht te zijn, met zo\u2019n voorstel geconfronteerd wordt. De PW zal dan ook zeker niet instemmen met het gevraagde krediet voor de realisatie van kunst in de Meander en ze wenst uitleg van de wethouder over deze gang van zaken.\n\n\n\n\n\nDe PW staat positief tegenover het beschikbaar stellen van een budget voor Voorne In Alle Staten en De Serenade. Daartegenover staat wel dat wij inzicht willen hebben in de organisatie en de opzet van het muziekevenement De Serenade, in de cultuurprojecten die in het kader van In Alle Staten georganiseerd gaan worden en over de inbreng van Westvoorne in die cultuurprojecten. Die informatie willen wij graag voorafgaand aan de raadsvergadering van 27 april ontvangen, zodat wij een weloverwogen beslissing kunnen nemen. Agendapunt 12. Investeringssubsidie Voornse Windsurf Vereniging Woordvoerder Alice Vermeer De Partij Westvoorne merkt op dat het voorstel niet in overeenstemming is met de geldende subsidieregeling. Het college doet weliswaar een beroep op de uitzonderingsbepaling uit de beleidsregels investeringen, echter wij vinden dat het risico van precedentwerking zeer zeker aanwezig is. De vraag is ook of er een afweging is gemaakt om een nieuw gebouw te plaatsen en of er gekeken is naar een mogelijke integratie van strandwacht en/of hulporganisatie. We nemen aan, maar vernemen graag, dat het nieuwe pand ook adequaat verzekerd zal worden!? Ondanks deze vragen/bedenkingen is de Partij Westvoorne toch bereid met het voorstel in te stemmen, vanwege het feit dat wij groot belang hechten aan het verenigingsleven en de invloed die ervan uitgaat op het maatschappelijke welzijn voor de inwoners van Westvoorne. Wij zullen later uitvoerig terugkomen op het subsidiebeleid.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=132&terug=1", "body": "De plannen rond dit project werden uitgebreid besproken. In de bestuursrapportage viel nog te lezen dat dit project stil lag vanwege de moeilijke economische tijden (dat was meteen onze eerste vraag), maar de bestuursrapportage bleek achterhaald op dit punt. De bedoeling was de randvoorwaarden voor de herontwikkeling van deze prachtplek door Laurens aan de raad ter vaststelling voor te leggen. Echter, staande de vergadering gaf wethouder Van Lith aan na de bespreking in de commissie eerst terug te willen gaan naar de omwonenden en andere belanghebbenden, om hen te informeren en te betrekken bij de plannen. Sinds het aantreden heeft dit college al enkele keren schoorvoetend moeten toegeven dat, ondanks toezeggingen, inwoners w\u00e9\u00e9r niet of veel te laat waren betrokken bij besluitvorming waar ze direct belang bij hebben, maar deze keer doet de wethouder dus een stap achteruit, waarna hopelijk twee stappen vooruit zullen volgen.\n\nMaar dan zijn er nog wel wat vragen te beantwoorden en obstakels uit de weg te ruimen. Om te beginnen viel de PW, maar ook andere partijen, over het voorbehoud dat Laurens nu al had gemaakt ten aanzien van de 30% sociale woningbouw (of financi\u00eble compensatie voor dergelijke bouw elders). Die voorwaarde zou het project wellicht onrendabel maken. Voor de PW is een dergelijk voorbehoud onacceptabel. Sterker nog, eigenlijk begrijpen we niet dat onze gemeenteraad zich moet buigen over de randvoorwaarden om duidelijkheid te scheppen voor Laurens, terwijl die partij dit voorbehoud meent te kunnen maken. Wethouder Van Lith gaf aan dat de gemeente geen risico zou dragen en slechts een faciliterende rol zou spelen. We hebben de wethouder eraan herinnerd dat ook zo\u2019n faciliterende rol de Westvoornaars veel geld kan kosten. Denk bijvoorbeeld aan de \u2019faciliterende rol\u2019 van de gemeente bij het Formido project, waar de gemeente nu 1,2 miljoen van uw geld op tafel legt om te dure woningen betaalbaar te maken. Het is ook eigenlijk onbegrijpelijk dat de gemeente keer op keer aan het kortste eind lijkt te trekken als verslechterde omstandigheden tot opnieuw rekenen leiden. De gemeente ziet zich dan te vaak voor het blok gesteld door ontwikkelaars om het verlies te dragen en zo stilstand in de ontwikkeling te voorkomen. We hebben in de commissie voorgesteld dat het misschien een goed idee zou zijn, als men zich eens zou buigen over randvoorwaarden voor dergelijke onderhandelingen, ter ondersteuning van de wethouder.\n\nWat betreft Olaertsduyn voorziet Laurens een woonzorgcomplex met maximaal 60 appartementen,e en zorghotel en een vakantiehuis. Gelet op de zorgcompenent vindt de PW overigens dat deze plannen ook in de WOW commissie besproken moet worden. Op vragen vanuit de commissie of een andere partij, in het geval Laurens van ontwikkeling zou afzien, gehouden kon worden aan de afspraken en het bestemmingsplan, gaf Van Lith aan dat bij een mogelijke overdacht naar een derde partij het bestemmingsplan gehandhaafd zou worden. Handhaving die naar gebleken is in het recente verleden en heden niet zo stringent wordt doorgevoerd. De horeca activiteiten die werden en worden ontplooid zijn niet in overeenstemming met de bestemming, maar worden blijkbaar gedoogd. Naast een aantal praktische problemen (parkeren, verhoogde verkeersdruk) speelt ook de lastige kwestie van rechten van voormalige eigenaars die rusten op het betrokken gebied. Daarmee zal goed rekening moeten worden gehouden. Overigens zijn wat de bouw betreft grenzen gesteld aan bouwoppervlak en bouwhoogte. Zo hoort het, maar de PW heeft gevraagd of er naast die grenzen ook een architectonisch plan is opgesteld voor dit prachtige stukje Westvoorne. Eisen aan oppervlakte en hoogte zijn niet voldoende om te waarborgen dat op deze prachtplek met respect voor en in overeenstemming met de omgeving wordt gebouwd. Iets om zeker nader te bespreken met de omwonenden en andere inwoners van Oostvoorne.\n\nDit betreft verschillende punten die samenhangen met de Wet Algemene Bepalingen Omgevingsrecht (WABO). De WABO introduceert een omgevingsvergunning, die in de plaats komt van een heleboel andere vergunningen. De bedoeling is dat het er allemaal beter beheersbaar, overzichtelijker en eenvoudiger op wordt, ook voor de inwoners van Westvoorne. De aanpassingen in de regelgeving, om de WABO te volgen zijn door de ambtenaren voorbereid en worden aan de raad voorgelegd. Op zich is daar weinig op aan te merken, maar intussen is het de PW wel duidelijk geworden dat veel afhangt van hoe bestuur en ambtenaren (en de gemeenteraad) inhoud gaan geven aan de nieuwe voorschriften. Goede regels brengen helderheid en voorkomen willekeur, de manier waarop ze worden toegepast bepaalt of de regels v\u00f3\u00f3r of tegen ons werken.\n\nOp vragen van de PW gaf wethouder Van Lith een toelichting op de bouwplannen rond Duinoord en Buitenlust. Met name die laatste locatie is op het moment een schandplek voor onze gemeente. Waar eens een markant gebouw in volle glorie stond, is nu regelrechte verpaupering ingetreden. De \u2018projectontwikkelaar\u2019 die de locatie had gekocht, nadat de gemeente had afgezien van aankoop tegen een zeer lage prijs (ongeveer de helft van de marktwaarde?!), had op de plek van Buitenlust een klein complex met luxe appartementen voorzien. Iedereen wijst snel op de crisis om de leegstand of stopzetting van projecten te verklaren, maar we kunnen toch ook wel vaststellen dat al te enthousiast is ingegaan op de sterke lobby, die zo\u2019n 10-15 jaar geleden werd gevoerd, voor woonruimte (Buitenlust dus) voor de welgestelde senioren van Westvoorne. De wethouder had gesproken met de eigenaar van de locatie en deze blijkt de appartementen in de \u2018stille verkoop\u2019 te hebben gedaan bij een locale makelaar. Daarnaast heeft de eigenaar ook oren naar verkoop van de locatie aan een andere ge\u00efnteresseerde partij. Een realistischer scenario, in ieder geval voor de korte termijn. Wellicht past een hernieuwde ontwikkeling van deze locatie in de plannen die de gemeente heeft voor de ontwikkeling van Westvoorne op het gebied van toerisme en recreatie. Ongetwijfeld zal de wethouder ook hier wel een \u2018faciliterende rol\u2019 willen spelen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=125&terug=1", "body": "Agendapunt 7. Koop en verkoop 29 woningen in het project Voorweg/Formido. Elders op onze website onder het kopje \u2018nieuws\u2019 treft u het artikel aan dat de PW aan de lokale weekbladen toegezonden heeft onder de titel \u2018Heden ten dage in Westvoorne\u2019.\n\n Door Hans Kraaijeveld zijn inzake de koop en verkoop van 29 woningen uit het project Voorweg/Formido de volgende vragen in de commissievergadering aan de wethouder gesteld. Deze vragen zijn later schriftelijk ingediend:\n\n - Inzicht in de balans en resultatenrekening van het woningbedrijf met daarin vermeld alle voorzieningen die voor diverse projecten ten laste van het woningbedrijf zijn getroffen.\n\n - Uitleg over de voorzieningen en hoe deze in de jaren worden verwacht zichzelf op te lossen.\n\n - Waarom kiest men voor deze gekunstelde constructie.\n\n - Hoe werkt het negatief saldo door in de exploitatie van het woningbedrijf, inclusief rentelasten.\n\n - Hoeveel bedragen de licentiekosten van de koopgarantregeling en waar zijn deze ondergebracht.\n\n - Waarom wordt er geen aannemer geselecteerd die kan bouwen binnen het gestelde budget\n\n - Waarom wordt afgeweken van het oorspronkelijke plan\n\n - Waarom is er een krediet nodig voor de maximale investering. Immers indien er pas wordt gekocht als 80 % is verkocht dan komen er toch gedurende de bouw al termijnen binnen van de kopers. In dat kader zou een krediet van maximaal 2 miljoen euro moeten volstaan.\n\n - In Utrecht is de grens voor een starterswoning 245.000 euro v.o.n. Waarom is dat hier anders. \n\n - Is er subsidie op dit project aangevraagd (handboek CPO voor gemeenten).\n\n - Waar komt de gehanteerde grenswaarde van 181.000 euro vandaan.\n\n - Hoeveel bedraagt de erfpachtcanon\n\n - Valt door de erfpachtconstructie deze woning wel onder de definitie starterswoning\n\n - Wie is nu eigenaar van de grond, als dat de gemeente is, voor welk bedrag staat de grond dan in de boeken en voor welk bedrag wordt zij dan verkocht, en voor welk bedrag weer teruggekocht. Als de gemeente in het verleden de grond al heeft verkocht aan Vakbouw dan ook graag deze cijfers.\n\n - Hoe gaan andere ISPV gemeenten die geen eigen woningbedrijf meer hebben om met starterswoningen onder de koopgarant regeling.\n\n - Welke criteria hanteert de gemeente om in aanmerking te komen voor een starterswoning.\n\n - Site . Elders op onze website onder het kopje \u2018nieuws\u2019 treft u het artikel aan dat de PW aan de lokale weekbladen toegezonden heeft onder de titel \u2018Heden ten dage in Westvoorne\u2019.Door Hans Kraaijeveld zijn inzake de koop en verkoop van 29 woningen uit het project Voorweg/Formido de volgende vragen in de commissievergadering aan de wethouder gesteld. Deze vragen zijn later schriftelijk ingediend:- Inzicht in de balans en resultatenrekening van het woningbedrijf met daarin vermeld alle voorzieningen die voor diverse projecten ten laste van het woningbedrijf zijn getroffen.- Uitleg over de voorzieningen en hoe deze in de jaren worden verwacht zichzelf op te lossen.- Waarom kiest men voor deze gekunstelde constructie.- Hoe werkt het negatief saldo door in de exploitatie van het woningbedrijf, inclusief rentelasten.- Hoeveel bedragen de licentiekosten van de koopgarantregeling en waar zijn deze ondergebracht.- Waarom wordt er geen aannemer geselecteerd die kan bouwen binnen het gestelde budget- Waarom wordt afgeweken van het oorspronkelijke plan- Waarom is er een krediet nodig voor de maximale investering. Immers indien er pas wordt gekocht als 80 % is verkocht dan komen er toch gedurende de bouw al termijnen binnen van de kopers. In dat kader zou een krediet van maximaal 2 miljoen euro moeten volstaan.- In Utrecht is de grens voor een starterswoning 245.000 euro v.o.n. Waarom is dat hier anders.- Is er subsidie op dit project aangevraagd (handboek CPO voor gemeenten).- Waar komt de gehanteerde grenswaarde van 181.000 euro vandaan.- Hoeveel bedraagt de erfpachtcanon- Valt door de erfpachtconstructie deze woning wel onder de definitie starterswoning- Wie is nu eigenaar van de grond, als dat de gemeente is, voor welk bedrag staat de grond dan in de boeken en voor welk bedrag wordt zij dan verkocht, en voor welk bedrag weer teruggekocht. Als de gemeente in het verleden de grond al heeft verkocht aan Vakbouw dan ook graag deze cijfers.- Hoe gaan andere ISPV gemeenten die geen eigen woningbedrijf meer hebben om met starterswoningen onder de koopgarant regeling.- Welke criteria hanteert de gemeente om in aanmerking te komen voor een starterswoning.- Site www.destarterswoning.nl Bouwt voor 125.000 euro v.o.n. excl. Grondcomponent 112 m2 GBO, 415 m3. Werkt met lokale aannemers. Komen vooraf met prestatieafspraken, stellen aan de hand daarvan een plan op. Blijven ze binnen de afspraken dan is er een deal, zo niet dan geen kosten. Tijdstraject ca. 2 maanden. Waarom kan dat in Westvoorne niet.\n\n- Agendapunt 9. Begroting stadsregio 2011\n\n Hans Kraaijeveld maakt de volgende opmerkingen over dit agendapunt: Het voorstel is slecht en onvolledig onderbouwd. De argumenten van de overige ISPV gemeenten om al dan niet akkoord te gaan met de begroting van de stadsregio ontbreken. Ondanks het feit dat de portefeuillehouder van mening is dat samenwerking van de gemeenten Voorne Putten ons een betere positie in de regio zal verschaffen, is het blijkbaar onmogelijk gebleken met een ISVP standpunt richting de stadsregio te komen. Dat is iets waar we ons echt zorgen om moeten maken. Over die 3000 euro die we nu aan stadsregio moeten betalen en waarover we nu heel flink doen (dat gaan we niet betalen!) hoeven we ons echt niet zo druk te maken. Doe maar liever flink als het er toe doet!\n\nIn de rondvraag hebben we een vraag gesteld over de rioolbelasting op garageboxen. Ondanks de verlaging van die heffing moet er nog steeds van het ene op het andere moment een flinke som geld aan heffing betaald worden. Het antwoord van Van Montfoort (verantwoordelijk wethouder) was als volgt: <<Vanaf 1 januari 2010 is de verbrede rioolheffing ingevoerd. Door de verandering in de wetgeving komt ook het beheer en onderhoud van oppervlaktewater, als middel voor buffer en afvoer van hemel en grondwater, binnen de gemeentelijke rioleringszorg te liggen. Een andere verandering van de wetgeving is dat de rioolheffing niet langer een retributie is maar een belasting. Dit betekent concreet dat er geen tegenprestatie hoeft te bestaan voor de heffing. Als gevolg hiervan worden alle onroerende zaken bij wet aangeslagen voor rioolheffing. In de verordening rioolheffing 2010 is dan ook opgenomen dat een vast bedrag rioolheffing eigenaar verschuldigd is voor alle panden direct of indirect aangesloten op de gemeentelijke riolering. Waar het gaat om garageboxen hebben we het over panden die indirect zijn aangesloten op de riolering, het hemelwater gaat via een straatkolk of via de grond uiteindelijk naar het riool. Deze verordening is door de raad vastgesteld op 2 december 2009. Gelet op het grote aantal bezwaren tegen de rioolheffing op garageboxen is heroverwogen of voor garageboxen een uitzondering kon worden gemaakt in de hoogte van de belasting. Uitgaande van een gemiddelde woning is er bij een garagebox sprake van 25% van het dakoppervlak ten opzichte van een woning. Daarom is besloten het tarief voor garageboxen voor 2010 ambtshalve te verlagen tot \u20ac 47,50 (25% van het tarief voor andere panden). In de tariefstelling voor 2011 zal dit worden meegenomen. Bovenstaande is besproken in de commissie van april 2010. >>\n\nNu en in de toekomst zal de Partij Westvoorne niet instemmen met dergelijke slecht onderbouwde voorstellen. Het is mogelijk om in Nederland starterswoningen van rond de 125.000 euro te bouwen. Wij hebben contact opgenomen met projectontwikkelaars die ze daarvoor bouwen om zeker te stellen dat dat ook in Westvoorne mogelijk is. Dat is mogelijk, maar kennelijk niet voor Vakbouw. Misschien wordt het tijd eens met andere projectontwikkelaars in zee te gaan. Dankzij de vragen en argumenten van de Partij Westvoorne besluit de vergadering uiteindelijk unaniem dat het voorstel voor de aankomende raadsvergadering aangepast dient te worden. Cruciaal daarbij is de verwarring en het verschil van mening tussen de twee verantwoordelijke wethouders over de ricicoverlagende maatregel ten aanzien van de aan- en verkoop van de 29 woningen. Er wordt gesteld dat de woningen niet eerder aangekocht zullen worden van de projectontwikkelaar Vakbouw dan dat tenminste 80% van de woningen is verkocht. Echter of dat 80% van 29 woningen is of van 108 woningen (het totaal aantal door Vakbouw te bouwen woningen in het project) is, verschilt per wethouder! Als het 80% van 29 zou zijn, is het gevraagde krediet van ruim 6 miljoen absoluut onnodig en wanneer het 80% van 108 zou zijn, werkt de zogenaamde risicoverlagende maatregel voor de gemeente (en dus voor de belastingbetaler) niet. Kort samengevat stelt de PW dat dit voorstel rammelt en een professionale besluitvorming onwaardig is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=128&terug=1", "body": "Toen er nog geen kranten en computers bestonden, was dit de openingszin van de stadsomroeper, die het nieuws in de stad verkondigde. Met deze aanhef zal de Partij Westvoorne, wanneer de lokale kranten ons dat toestaan, u met regelmaat bijpraten over het standpunt van de PW fractie ten aanzien van de politieke ontwikkelingen in Westvoorne. Op die manier denken wij ook eventuele onjuiste berichtgevingen uit andere bronnen voor u recht te kunnen zetten.\n\nEr is recentelijk in de nieuwsbladen geschreven dat de Partij Westvoorne niet voor de bouw van starterswoningen zou zijn. Het moge duidelijk zijn, dat dit volstrekt onjuist is. Maar het moet wel om echte starterswoningen gaan en een voorstel dat rammelt zal nooit op onze steun kunnen rekenen.\n\nOver de herinrichting van de Heveringseweg-Voorweg heeft de PW opgemerkt, dat er nu wellicht gemiddeld langzamer wordt gereden, maar dat de situatie zeker niet veiliger is geworden. In tegenstelling tot de jaren daarvoor, toen de versmallingelementen nog niet aanwezig waren, hebben er het afgelopen jaar heel veel ongelukken en bijna ongelukken plaatsgevonden. De PW is dan ook van mening dat alle elementen verwijderd moeten worden en dat er gezocht moet worden naar een oplossing die de veiligheid aantoonbaar zal verbeteren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=131&terug=1", "body": "Maandag 31 mei was de aftrap van de vergaderweek met een ABZM commissievergadering.\n\n Op de agenda stonden onder andere de eerste bestuursrapportage 2010, voor zover dat ABZM zaken betrof (waarover later meer), de nota \u2018Westvoorne natuurlijk-actief\u2019 en de gevolgen van het Budget Verdeelsysteem voor Westvoorne.\n\n - Bij agendapunt 2, het vaststellen van de agenda, stelt Kraaijeveld voor punt 7 (Gevolgen budget verdeelsysteem) van de agenda af te voeren, omdat het betreffende memorandum pas vrijdag 28 mei toegstuurd werd (hoewel het reeds op 20 mei gereed was). De andere fracties hebben hier geen probleem mee en de voorzitter besluit het agendapunt alsnog te handhaven. De Partij Westvoorne heeft over dit onderwerp inmiddels een aanzienlijk aantal schriftelijke vragen gesteld.\n\n Het bommetje onder deze vergaderavond werd gelegd door Corry Langendoen van de PvdA, die het onderwerp van de vier wethouders en wat die de gemeente kosten aan de agenda wilde toevoegen. Het was de PW meteen duidelijk dat het hier de wachtgeldregeling betrof, waar wethouders Klok en Van Lith gebruik van maken om hun zelfverkozen kleinere salaris mee aan te vullen. VVD en CDA reageerden geschokt en even ontstond zelfs de indruk dat de onpartijdige voorzitter geen zin had in dit agendapunt, maar uiteindelijk werd besloten dit punt op de agenda van de volgende commissievergadering te zetten.\n\n Intussen heeft deze muis al een flinke staart gekregen, onder andere in de kranten. De burgemeester meende zelfs inhoudelijk te moeten reageren op de krantenberichten, hoewel het onderwerp nog in de commissie besproken moet gaan worden. De PW erkent de rechtmatigheid van de wachtgeldregeling maar natuurlijk was er bij het verkopen van deze coalitie aan de burgers sprake van misleiding (en trouwens niet alleen over de bezoldiging). Het recht op de wachtgeldregeling ligt vast, maar met een uitgestreken gezicht gaan zitten beweren dat je vrijwillig salaris inlevert, om zo de gemeente en haar burgers voor hogere kosten te behoeden, terwijl je weet dat het uit een ander potje wordt aangevuld is op zijn zachtst gezegd niet echt een stralend voorbeeld van de eerlijke en open communicatie die het college beweert voor te staan.\n\n Wordt dus vervolgd\u2026\n\n - Wat betreft agendapunt 4.a., de notulen van de commissievergadering van 17 mei, die pas op 27 mei ontvangen werden, stelt de PW vast dat een aantal toezeggingen niet zijn verwerkt en zij verzoekt dit alsnog aan te passen. \n\n - Agendapunt 6. Westvoorne natuurlijk-actief\n\nDe nota Westvoorne natuurlijk-actief is een door Grontmij gemaakt rapport waarin een visie wordt neergelegd voor de ontwikkeling van recreatie en toerisme in Westvoorne. Papier is geduldig en af en toe worden er cijfers genoemd of onwikkelingen en ambities geschetst, die wel erg rooskleurig of hooggegrepen zijn. Maar al met al vindt de Partij Westvoorne dat er een gedegen stuk werk ligt, dat de goede richting aangeeft. Lastig is wel, dat dit rapport deels globaal op zaken ingaat, maar op andere plaatsen juist weer heel specifiek ingaat op plannen en te nemen maatregelen. Dat maakt het vaststellen van deze nota door de gemeenteraad, zoals wethouder Klok graag zou zien, prematuur en niet wenselijk. Er moeten nog een stevig aantal punten op de verschillende i\u2019s gezet worden en een concreet Plan van Aanpak is wat betreft de PW een eerste vereiste. Om verrassingen achteraf te voorkomen. De ervaring leert ons dat al te vaak een globaal stuk door de raad wordt vastgesteld, waarna dezelfde raad vaak buitenspel wordt gezet (of zichzelf buitenspel zet) bij het beoordelen van de beleidsmatige invulling, omdat \u2018het kader al eerder is vastgesteld door de raad\u2019. Enkele weken terug heeft de WOW commissie nog een halve vergadering zitten wegpraten over wegversmallingen, zonder dat de commissie nog enige invloed kon uitoefenen. Immers de raad had al eerder het budget voor maatregelen goedgekeurd, zonder dat bekend was om welke maatregelen het ging.\n\n\n\n\n\nIn het geval van de natuurlijk-actief nota was het belangrijke argument voor de wethouder om aan te dringen op vaststelling door de raad, dat de ondernemers dan zouden weten waar ze aan toe zijn. Hij beloofde daarbij, dat concrete invulling van de nota steeds weer voorgelegd zou worden aan de raad. De PW vindt dat niet te rijmen, want als er later echt nog inhoudelijk kan worden gestuurd, weten de ondernemers nog niet zeker waar ze aan toe zijn... De PW heeft overigens gesteld, dat dit onderwerp zich bij uitstek leent voor het in praktijk brengen van de zo voorgestane burgerparticipatie.\n\nFietspad, strandhuisjes, aantrekken en stimuleren van horeca, ontwikkelen van nieuwe activiteiten, Quality Beach certificering, allemaal goede idee\u00ebn die echter nader uitgewerkt moeten worden, voor de commissie er haar goedkeuring aan kan verlenen. Wethouder Klok moest toegeven dat een van de belangrijke bevindingen in de nota, de afname van horeca activiteiten in Westvoorne ten opzichte van de landelijke trend, niet nader was onderzocht. Misschien zou het goed zijn om duidelijk in beeld te krijgen, waarom horeca-ondernemers in Westvoorne ermee stoppen, voordat er geld uitgegeven wordt aan het aantrekken van nieuwe ondernemers. De Partij Westvoorne heeft over deze nota een aantal schriftelijke vragen ingediend.\n\n\n\n\n\nDe gevolgen van dit systeem voor Westvoorne bleken vooralsnog complexer dan gedacht. Waar iedereen maar praat over meer blauw op straat, blijkt het toch lastig om dit te realiseren en het lijkt erop dat Westvoorne, als relatief veilige gemeente, eerder minder ruimer dan ruimer bedeeld zal worden met de sterke arm. Overigens, relatief veilig? Volgens een onderzoek in het AD is Westvoorne de op \u00e9\u00e9n na meest onveilige gemeente van de regio! Dat is even schrikken. Het succes van Rotterdam bij het terugdringen van bepaalde vormen van criminaliteit, blijkt zo zijn negatieve bijwerkingen te hebben, zoals bijvoorbeeld criminelen die hun werkterrein verleggen naar de wat rustiger gemeenten in de omgeving. We mogen ook niet vergeten dat onze veiligheid niet alleen samenhangt met opsporing en handhaving. Veel criminaliteit, onveiligheid en overlast kan voorkomen worden door preventie. E\u00e9n ding is in ieder geval duidelijk: door de invoering van dit systeem wordt Rotterdam veiliger en Westvoorne onveiliger. De PW stelt de vraag of we we niet gewoon in de maling zijn genomen?\n\n\n\n\n\nDe PW verzoekt om dit onderwerp in de volgende commissievergadering weer te agenderen en dan een uitleg te geven over de historie, de tot nu to bestede kosten, de tot nu toe gerealiseerde doelen, de te verwachten te realiseren doelen in de komende jaren en de tijdsbesteding van ambtenaren en wethouders.\n\n\n\n\n\nDe Partij Westvoorne verzoekt om de lessons learned van het project De Rots en een uitleg over de positie van het Woonbedrijf (met name over de resultaten van het Strategisch Voorraad Beleid) te agenderen voor de volgende vergadering.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=124&terug=1", "body": "Deze vergadering werd op dezelfde avond gevolgd door de ABZM commissievergadering. Het gecombineerde gedeelte behandelde uitsluitend het rapport \"De raad eerder betrekken bij besluitvorming\". Emma van Blom maakte namens de PW duidelijk, dat het op tafel liggende document in vele opzichten niet 'up to scratch' is. Inhoudelijk rijzen er vele vragen over bevoegdheden. Ook is het twijfelachtig of het voorliggende model wel aan de wet voldoet. Dat de vergaderdruk met het volgen van de Bernisse structuur niet zal verminderen is ook opvallend.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=136&terug=1", "body": "U hebt de laatste tijd veel kunnen lezen over twee wethouders die hun salarissen aan wensen te vullen met wachtgeld. Het college heeft gemeend de onrust, die hierover in de raad en in de burgerij onstaan was, middels een brief aan de raad en vervolgens via een artikel in de krant te moeten afzwakken. Laten we het maar \u2018vreemd\u2019 noemen, dat het college op deze wijze, voorafgaand aan de formele behandeling van deze kwestie in de raad, meent te moeten spreken.\n\nIedereen heeft natuurlijk het recht om gebruik te maken van bestaande wachtgeldregelingen. Daar gaat deze hele kwestie dan ook niet om. Waar het wel om gaat is dat de raad onjuist en onvolledig voorgelicht is. Het was correct geweest om v\u00f3\u00f3r hun be\u00ebdiging, eerlijk mede te delen dat zij niet in inkomen achteruit wilden gaan en dat daarmee de totale kosten voor de gemeente hoger zouden uitvallen dan v\u00f3\u00f3r de verkiezingen.\n\nDit is niet de manier om het vertrouwen van de burgers in de politiek te herstellen. Integendeel. Daarnaast is het college bij wet verplicht de raad juist en volledig te informeren. De Partij Westvoorne ziet zich dan ook genoodzaakt met een harde reactie te komen door in de raadsvergadering van 22 juni een motie in te dienen.\n\nAl jaren wordt er door de politiek gesproken over starterswoningen in Westvoorne. De plannen die er nu bijvoorbeeld voor de Drenkeling in Rockanje liggen, zullen op zijn snelst over vier jaar verwezenlijkt zijn: nieuw bestemmingsplan, bouw, misschien nog een beetje inspraak, u kent het wel. Dat duurt natuurlijk veel te lang. De Partij Westvoorne heeft een oplossing gevonden, waarmee op eenvoudige en snelle wijze in de behoefte aan starterswoningen kan worden voorzien, in alle drie de kernen. Het gaat daarbij om het omzetten van huurwoningen in koopwoningen.\n\nHet woonbedrijf in Westvoorne bezit ongeveer 1100 woningen, waarvan er per jaar gemiddeld 80 vrijkomen. Het voorstel van de PW is om die woningen te koop aan te bieden aan huidige huurders of andere starters. De prijs van deze woningen zal voor veel mensen aantrekkelijk zijn, namelijk tussen de 120.000 en 150.000 euro.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=130&terug=1", "body": "Zoals alle overheidsinstellingen staat ook de gemeente Westvoorne de komende jaren voor een uitdagende en omvangrijke opgave. Vandaag de dag kun je geen krant openslaan of het gaat over bezuinigen. In Westvoorne heeft het ambtelijk apparaat op aangeven van het vorige college een aanzienlijke prestatie geleverd door met een uitgebreid en goed onderbouwd stuk te komen met mogelijke bezuinigingen. De Partij Westvoorne heeft hier kennis van genomen en constateert dat de aangegeven bezuinigingsvoorstellen de burgers in Westvoorne pijn zullen doen. Het ene voorstel overigens meer dan het andere. Daarnaast hebben onze ambtenaren ook het lef gehad zelf eens goed in de spiegel te kijken en conclusies getrokken over de effici\u00ebntie van hun eigen werkzaamheden. Hun constatering, dat er ook op het gebied van effici\u00ebntie nog stappen te maken zijn, is eerlijk en moedig en getuigt van het aanwezig zijn van de nodige zelfreflectie.\n\nZoals u ongetwijfeld weet, beschikt onze gemeente nog als \u00e9\u00e9n van de weinige gemeenten in Nederland over een eigen woonbedrijf. Recent is hier het instrument van Strategisch Voorraad Beleid (SVB) ge\u00efntroduceerd. Door dit instrument is het mogelijk met behoud van het sociale karakter van het woonbedrijf gedurende langere tijd (tientallen jaren) extra inkomsten te genereren door verkoop van woningen.\n\nIn tegenstelling tot andere politieke partijen is de PW van mening dat je in deze tijd, waarin iedereen al de broekriem moet aanhalen, niet aan de voorzieningen moet morrelen wanneer dat niet echt nodig is. In Westvoorne stellen wij voor om niet, zoals de overheid nu verplicht is om te doen, op de rem te gaan staan, maar om gas te geven.\n\nIn concreto komen de plannen van de PW op het volgende neer :\n\n - Verhoog de effici\u00ebntie van het ambtelijk apparaat.\n\n - Verhoog de lokale bedrijvigheid door extra investeringen in onder andere renovatie/vernieuwing van de Merel, uitbreiding van sportaccommodaties, bouw van starterswoningen, met name in Tinte en Rockanje, stimulering van het verenigingsleven en het zekerstellen van de zorg voor diegenen die dat nodig hebben.\n\n - Stem voorzieningen af op de draagkracht van de burger (wist u dat in Westvoorne voorzieningen aan uw woning op grond van medische indicatie door de gemeente worden vergoed onafhankelijk van uw eigen financi\u00eble mogelijkheden).\n\n - Stimuleer de toeristische aantrekkelijkheid door in overleg met het lokale bedrijfsleven hiertoe de mogelijkheden te onderzoeken met als doel het Quality Coast label in 2012 binnen te halen.\n\nOm dit te financieren is geld nodig. Daarnaast is geld nodig om de afnemende rijksondersteuning op te vangen; ambtelijk is berekend dat Westvoorne de komende drie jaar (vanaf 2011) moet rekenen op een vermindering van de inkomsten van ruim 1.6 miljoen euro. De totale kosten van de aangegeven plannen raamt de PW voorzichtig op iets meer dan 10 miljoen euro. De financiering van de plannen realiseert de PW door verhoging van de effici\u00ebntie van het ambtelijk apparaat, en het verhoogd inzetten van het SVB. Dit laatste houdt in dat de PW er van uit gaat de komende jaren in zijn totaal ca. 10 % van de woningen van het woonbedrijf te zullen verkopen, waarbij zittende huurders voorrang hebben.\n\n2. Renovatie Merel\n\n De Merel dient in Rockanje weer de functie te vervullen die ooit was bedoeld. Om dit te realiseren is een ingrijpende renovatie met een kleine uitbreiding noodzakelijk. Naast onderdak voor bestaande verenigingen moet de Merel ook onderdak gaan bieden aan indoorsporten als basketbal en volleybal. Tevens moet het mogelijk zijn in de Merel theatervoorstellingen te houden. De begrote post van 1 miljoen euro dient bezien te worden vanuit een exploitatie gedachte. Dit wil zeggen dat de PW bereid is 1 miljoen euro te investeren mits een exploitant door middel van een vijfjarig contract en een investering van minimaal 1 miljoen euro bereid is de exploitatie van de Merel over te nemen tegen een gelijke bijdrage van de gemeente, zoals men die gewend was te betalen.\n\n3. Sportaccomodaties\n\n Westvoorne heeft voor haar outdoorverenigingen (VV Rockanje, OVV, Forcial) dringend behoefte aan uitbreiding c.q. verbetering van de accommodaties. VV Rockanje dient verplaatst te worden om de bouw van (starters)woningen op haar plaats mogelijk te maken, OVV en Forcial hebben behoefte aan extra veldruimte. Omdat de PW sport ziet als \u00e9\u00e9n van de pijlers van de Westvoornse samenleving is zij van mening dat in de verenigingen fors ge\u00efnvesteerd moet worden. Voorwaarde is wel dat de verenigingen na deze investering voorzien in een sluitende exploitatie. Hiertoe zal de gemeente een soepel beleid hanteren voor het introduceren van aanvullende activiteiten door de verenigingen. Denk hierbij bijvoorbeeld aan zomerkampen, trainingskampen enz.\n\n5. Starterswoningen Tinte\n\n Het sympathieke plan van het CDA om in Tinte woningbouw te realiseren met name voor starters wordt ondersteund door de PW door het beschikbaar stellen van 1 miljoen euro ter financiering van de onrendabele top, dit naar analogie van de projecten Valweg/Hoefweg en Voorweg/Formido. De PW is er overigens van overtuigd dat het in deze markt mogelijk moet zijn duurzame woningen te bouwen zonder additionele gemeentelijke subsidie.\n\n6. Starterswoningen Rockanje\n\n Door geld beschikbaar te stellen voor deze woningen helpt de PW de coalitie doelstelling \u201cRockanje is aan de beurt\u201d waar te maken. Ook hier is de PW van mening dat het bouwen van woningen zonder gemeentelijke subsidie mogelijk moet zijn. Om te voorkomen dat we daar een breekpunt van maken, reserveren we wel een fors bedrag om Rockanje inderdaad de mogelijkheid van nieuwe woningen te geven.\n\n8. Quality Coast label\n\n Dit onderdeel uit het rapport \u2018Westvoorne natuurlijk actief\u2019 zal onze gemeente een boost geven op het gebied van nationaal en internationaal toerisme. De PW trekt hier fors geld voor uit, maar zoals u kunt zien verwacht zij vanaf 2013 dat dit label haar vruchten gaat afwerpen en gaat zorgen voor een positief saldo richting de gemeentekas.\n\n \n\n 9. Overheidsopgave\n\n De overheidsopgave is nog niet bekend voor de komende jaren. Om deze opgave te dekken zoekt de PW het in eerste instantie niet in het \u2018sec\u2019 bezuinigen. Veel meer ziet de PW creatieve idee\u00ebn als oplossing.\n\n12. Draagkrachtafhankelijke inkomsten\n\n Door vergoedingen in het kader van de WMO afhankelijk te maken van het inkomen zal Westvoorne aanzienlijk kunnen besparen op de WMO uitgaven. Deze manier van draagkrachtafhankelijk ondersteunen is al zeer gebruikelijk in andere gemeenten.\n\n14. Inkomsten SVB\n\n Het gemeentelijk woonbedrijf hanteert sinds kort het zogenaamde Strategisch Voorraad Beleid. Het gemeentelijk woonbedrijf heeft momenteel zo\u2019n 1.000 woningen in haar bezit met een gemiddelde boekwaarde van ca. 30.000 euro. Door het SVB te richten op verkoop van vrijkomende woningen en/of afstoten van specifieke woningen aan zittende huurders kan er geld worden vrijgemaakt voor het doen van de hiervoor aangegeven investeringen. Een andere optie is dat de gemeente op basis van de overwaarde in haar woonbedrijf kredieten uit de kapitaalmarkt aantrekt ter dekking van de investeringsbehoefte.\n\n Al met al is het zo dat de reserve in het woonbedrijf is opgebouwd door de burgers van Westvoorne en dat we daar in moeilijke tijden zoals we nu doormaken gebruik van kunnen en in de ogen van de PW moeten maken.\n\n De PW stelt dus concreet voor het gemeentelijk woonbedrijf op een rustige en verantwoorde manier te gelde te maken, ter dekking van de te maken kosten.\n\n15. Verkoop openbaar snippergroen\n\n Dit is een punt waar blijkbaar al een meerderheid voor is en waar de PW graag in mee gaat.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=139&terug=1", "body": "De belangrijkste agendapunten waren de Takendiscussie, die over de gemeentelijke bezuinigingen in de periode 2011 \u20132013 gaat, en de Kadernota, waarin de bestuurlijke kaders voor 2011 vastgelegd worden.\n\n Daarnaast moest de Jaarrekening 2009 vastgesteld worden.\n\n\n\n - Agendapunt 9. Jaarrekening 2009\n\n Hierover kon de PW kort zijn. Aangezien wij van mening zijn dat de accountantsverklaring niet voldoet aan het door de raadgestelde normenkader, is deze niet rechtmatig. Volgens de PW kan die accountantsverklaring niet afgegeven worden en de jaarrekening 2009 dus niet vastgesteld worden. Vervelend, maar het is niet anders.\n\n Een en ander hangt samen met de discussie over de brief van Deloitte inzake het normenkader die eerder in de gecombineerde commissie vergadering van 14 juni gevoerd werd. Het ging daarbij om het volgende:\n\n De accountantscontrole op de rechtmatigheid van de jaarrekening vindt plaats op basis van een normenkader, dat gedeeltelijk wettelijk bepaald is en gedeeltelijk door de gemeente zelf ingevuld kan worden. In het normenkader wordt door de raad aangegeven waarop, naast de wettelijk verplichte controleposten, gecontroleerd moet worden. Het normenkader vanW estvoorne bevat meer controleregelingen dan bij wet is vastgelegd. Zo geldt voor Westvoorne dat de raad besloten heeft dat ook de collegebesluiten door de accountant gecontroleerd moeten worden. Dat is in de afgelopen jaren nooit gebeurd en strikt genomen had er toen (en ook nu) dus geen accountantsverklaring afgegeven kunnen worden.\n\n Om dit probleem om te lossen, heeft Deloitte geadviseerd het normenkader 2009 achteraf te beperken tot de wettelijke verplichte onderdelen. Daar had wel een raadsbesluit over genomen dienen te worden, want met de instemming van de coalitiepartijen tijdens een commissievergadering kan dat niet geregeld worden. Omdat dat raadsbesluit niet genomen is, kan de jaarrekening volgens de PW niet vastgesteld worden.\n\n\n\n - Agendapunt 10. Indeling raadsprogramma\u2019s begroting 2011\n\n De PW had daarover tijdens de behandeling van dit punt in de commissievergadering eigenlijk maar \u00e9\u00e9n opmerking, waar het college niets mee gedaan heeft, want het voorstel is niet aangepast. Deo pmerking betrof communicatie en burgerparticipatie:\n\n De PW heeft communicatie en burgerparticipatie niet terug kunnen vinden. Althans, niet in vorm waarin we dat verwacht hadden. Wij hadden verwacht dat er, aangezien alle coalitiepartijen toch aangegeven hadden ,dat zij nu echt begrepen hadden dat er beter en anders gecommuniceerdd ient te worden met burgers, politieke verantwoordelijkheid genomen zou worden voor communicatie en burgerparticipatie.\n\n Maar er is geen enkele wethouder die die politieke verantwoordelijkheid op zich neemt. Het blijft allemaal zoals het was; het wordt gewoon weer ondergeschoven onder \u2018Bestuur en dienstverlening\u2019 in de portefeuille van de burgermeester, zonder dat het zelfs maar apart vermeld staat bij de programma\u2019s. Communicatie wordt door dit college kennelijk beschouwd als \u2018ondersteuning van het college\u2019 en niet als middel om samen met burgers tot een betere besluitvorming te komen. \n\n\n\n - Agendapunten 11 & 12. Kadernota 2011 en Takendiscussie\n\n Doordat de kadernota en de takendiscussie nu volledig in elkaar geschoven zijn, werden ze ook gelijktijdig behandeld. Dat heeft, wat ons betreft wel consequenties, want als het \u00e9\u00e9n niet goed te keuren is, dan is het andere ook niet meer goed te keuren.\n\n De Partij Westvoorne heeft haar uiterste best gedaan een alternatief aan te dragen voor de enorme reeks van bezuinigingen die op Westvoorne los gelaten zullen worden.\n\n Tijdens de gecombineerde commissievergadering van 14 juni 2010 en de daaropvolgende informele bijeenkomst van 21 juni hebben wij uitgelegd hoe ons alternatieve plan in elkaar steekt.\n\n\n\n Opmerkingen PW bij de Kadernota:\n\n Onder \u2018uitgangspunten staat te lezen dat een van de twee leidende stukken van deze kadernota het coalitieprogramma 2010-2014 is. Het was even flink doorbladeren en daar stond het dan op pagina 19: \u2018Coalitieprogramma 2010-2014\u2019.\n\n Tot onze verbazing bleek de tekst daarvan precies dezelfde te zijn als van het concept coalitieprogramma. De PW heeft het verslag van de vergadering waarin dat concept aangeboden werd er nog maar eens opn agelezen en daarin staat onder andere het volgende: \u201cmevrouw Krajenbrink zegt nogmaals dat het voorliggende stuk een concept coalitieakkoord is op hoofdlijnen en dat de gedetailleerde uitwerking daarvan nog komt\u201d. Daarom heeft de PW de volgende vragen gesteld:\n\n- Wordt het in de kadernota genoemdec oalitieprogramma nu beschouwd als het definitieve coalitieprogramma 2010-2014, terwijl het exact hetzelfde is als het concept coalitieprogramma?\n\n - Wordt met goedkeuring van deze kadernota ook het daarin vermelde coalitieprogramma 2010-2014 goedgekeurd? \n\n Bovendien had de PW nog een aantal specifieke vragen/opmerkingen:\n\n - Bij pagina 8 en 14, inzake tarievenriolering, is de PW van mening dat de heffingen op garageboxen opnieuw bekeken moeten worden.\n\n - Op pagina11, over de gevolgen van de economische crisis, staat \u201chet op orde brengen van de overheidsfinanci\u00ebn zal burgers (huishoudens) ook op middenlange termijn pijn doen\u201d. Wij willen de andere fracties er op wijzen, dat zij, wanneer zij deze kadernota vaststellen,ook instemmen met de pijn die bij burgers neergelegd wordt.\n\n - Op pagina 12 staat dat het moeilijk is de mutaties in teruglopende inkomsten en oplopende uitgaven als gevolg van de recessie te isoleren van alle overige mutaties. Echter, gemakshalve wordt wel op pagina 11 de indruk gewekt dat de financi\u00eble tegenvaller van 2,8 miljoen euro, veroorzaakt door vertraagde en duurder geworden projecten in de bouwgrondexploitatie en teruglopende dividend uitkeringen, een direct gevolg zijn van de crisis. Wij zouden graag willen weten in hoeverre die tegenvaller van 2,8 miljoen euro echt het gevolg is van de economische crisis.\n\n\n\n - Op pagina 13, ontwikkelingen Wmo, staat dat er twee fikse woningaanpassingen verwacht worden, samen meer dan \u20ac 100.000. Kan het college dat specificeren? De PW is van mening, dat verstrekkingen en aanpassingen in het kader van de Wmo inkomensafhankelijk moeten worden. Hoe denken de andere fracties daarover?\n\n Op pagina 13, inzake de ontwikkelingen Glas, wordt gevraagd allerlei \u2018verwachtingen\u2019 goed te keuren. Dat gaan wij dus zeker niet doen. Datzelfde geldt voor de \u2018substanti\u00eble verhogingen\u2019 voor de GGD op pagina 15. Er zal eerst voldoende gedetailleerde informatie verstrekt moeten worden.\n\n - Op pagina 16, inzake Eneco, vraagt de PW zich af of er al gesproken of nagedacht is over wat er gebeuren moet met het belang van deze gemeente in Eneco?!\n\n - Op pagina 19 en volgende, inzake het coalitieprogramma, zoals al eerder opgemerkt, is het voorliggende document nog precies hetzelfde als het concept coalitieprogramma. Met sommige kreten die daarin geslaakt worden, kunnen wij helemaal niks, het zijn immers maar kreten. Zoals bijvoorbeeld bij burgerparticipatie \u201cdirecte betrokkenheid van burgers is steeds meer een belangrijke voorwaarde voor...en dan komt er een verhaaltje\u201d. Maar, het blijft helaas bij een kreet, er is geen plan, en er is geen politiek verantwoordelijke wethouder.\n\n\n\n Opmerking PW bij de Takendiscussie:\n\n Wij hadden gehoopt, en hopen nog steeds, een polderoplossing te vinden. Dat wil zeggen dat de raad naast een aantal bezuinigingen op grond van de takendiscussie ook een aantal investeringen uit het PW plan zal aannemen en dat daaruit een bezuinigings/investeringspoldermodel samengesteld kan worden.\n\n Voor alle duidelijkheid wil de PW nogmaals benadrukken dat wij het woonbedrijf niet willen verkopen, maar per jaar slecht een beperkt aantal woningen daaruit voor investeringen willen inzetten. We spreken dan over de verkoop van gemiddeld 20 woningen per jaar. In de komende vier jaar dus 80 van de 1100 woningen.\n\n Om dit poldermodel vorm tegeven hebben wij de kadernota (en de takendiscussie) geamendeerd. Bij de kadernota gaat het daarbij met name om het amendement bij de \u2018Algemene uitgangspunten kadernota 2011\u2019. De twee andere amendementen hebben betrekking op, in onze ogen, onjuistheden in de tekst. Bij de behandeling van de amendementen zullen wij daar graag nog een toelichting opgeven.\n\n\n\n De amendementen die wij hebben ingediend bij de takendiscussie, spreken voor zich. Zij zijn er op gericht een aantal bezuinigingen te schrappen en in plaats daarvan een klein aantal woningen uit het woonbedrijf te verkopen. Dit zijn veel minder dan de 80 woningen die nodig zijn om het totale PW alternatief uit te voeren, namelijk slechts ca. 12 woningen. In 2011 gaat het om een bezuiniging van 86.000 euro. Dit komt neer opd e verkoop van 2 of 3 woningen, in 2012 om 105.000 euro, hetgeen de verkoop van 3 of 4 woningen zou betekenen en in 2013 om 209.000 euro, waarvoor ca. 6 woningen verkocht dienen te worden.\n\n Bij de verkoop van al deze woningen moet bovendien in gedachten gehouden worden, dat zij als starterswoningen verkocht kunnen worden. Het mes snijdt daarmee dus aan twee kanten: een aantal zeer pijnlijke bezuinigingen worden geschrapt en er kunneni n de komende jaren ca. 12 betaalbare starterswoningen uitgegeven worden.\n\nDe Partij Westvoorne vindt, dat de nota zeker goede elementen bevat, zoals bijvoorbeeld het streven naar het \u2018quality label\u2019, maar dat er inhoudelijk geen concrete keuzes gemaakt worden. Bovendien is er geen financi\u00eble onderbouwing aanwezig van de verschillende onderdelen. Om die reden moet dit document niet als beleidsnota, maar als visie worden vastgesteld, zodat de raad de vrijheid behoudt om op een later tijdstip bepaalde onderdelen wel en andere onderdelen niet uit te voeren. Dit om te voorkomen dat er nu ingestemd wordt met alle vermelde plannen, zonder dat je weet of ze technisch of financieel uitvoerbaar zijn, maar belangrijker nog, zonder dat je weet of zij bij Westvoorne passen c.q. door de burgers omhelsd worden. Dit is volgens de PW typisch een onderwerp dat zich leent voor burgerparticipatie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=129&terug=1", "body": "Zoals alle overheidsinstellingen moet ook de gemeente Westvoorne de komende jaren bezuinigen. Op zich valt het mee, want het gaat in de komende drie jaar (vanaf 2011) om een bezuiniging van 1.6 miljoen euro op een totale omzet van ongeveer 120 miljoen. Maar toch, 1.6 miljoen blijft 1.6 miljoen. Het ambtelijk apparaat van onze gemeente heeft een prima prestatie geleverd door in de zogenaamde \u2018takendiscussie\u2019 alle mogelijke bezuinigingen goed onderbouwd op een rijtje te zetten. Hieruit blijkt duidelijk, dat de voorgestelde bezuinigingsvoorstellen de burgers in Westvoorne min of meer pijn zullen doen. De Partij Westvoorne is echter van mening, dat dit niet nodig is en wel om twee redenen:-In de eerste plaats hebben onze ambtenaren zelf goed in de spiegel gekeken en daarbij geconstateerd dat er op het gebied van effici\u00ebntie nog veel te verbeteren valt. Een eerlijke en moedige constatering, die getuigt van de nodige zelfreflectie.-Verder is het zo, dat onze gemeente, in tegenstelling tot de meeste andere gemeenten in Nederland, nog in het bezit is van een eigen woonbedrijf met ongeveer duizend woningen. Het is dan ook mogelijk om met behoud van het sociale karakter van het woonbedrijf gedurende vele tientallen jaren extra inkomsten te genereren door een gecontroleerde verkoop van een deel van de woningen.Dit in ogenschouw nemend, stelt de Partij Westvoorne voor om geen pijnlijke bezuinigingen in te voeren, maar in plaats daarvan te investeren in de toekomst van onze gemeente. Dat wil zeggen, de lokale bedrijvigheid te verhogen door extra te investeringen in onder meer:- de renovatie van de Merel,- uitbreiding van sportaccommodaties,- de bouw van starterswoningen,- ondersteuning en stimulering van het verenigingsleven,- verhogen van de toeristische aantrekkelijkheid van onze gemeente,- de ontwikkeling van een brede school,- kwalitatief goede zorg voor diegenen die dat nodig hebben.Om deze plannen te financieren en om de afnemende ondersteuning aan de gemeente door de rijksoverheid op te vangen, is geld nodig. Volgens de Partij Westvoorne kan dit geld opgebracht worden door de effici\u00ebntie van het ambtelijk apparaat te verhogen en door het in het woonbedrijf zittende kapitaal verantwoord in te zetten. Dat laatste houdt in de verkoop van een aantal woningen of een lening op basis van de waarde van het bedrijf.\n\nGeen pijnlijke en onnodige maatregelen dus in tijden waarin iedereen de broekriem al moet aanhalen. In plaats daarvan een gedegen exercitie met als doel de effici\u00ebntie van de gemeentelijke organisatie naar het hoogst haalbare niveau te tillen. Bovendien het inzetten van de waarde van het woonbedrijf ten bate van onze eigen inwoners (het zijn immers uw woningen), zolang dit bedrijf nog in handen is van de gemeente Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=134&terug=1", "body": "Het eerste dat opviel aan de bestuursrapportage is dat deze erg summier is. Er valt nog veel te vragen overdeze rapportage, die verdeeld over de drie commissievergaderingen in week 22 werd besproken. Een aantal zaken noemen we hieronder, maar het gaat te ver om hier de gehele rapportage te behandelen:\n\n\n\n - Over de 'samenwerking met', die meer lijkt op een 'uitbesteding aan' Hellevoetsluis op het gebied van de Wet Maatschappelijke Ondersteuning (WMO) werd een bijzonder punt van aandacht genoemd. Hellevoetsluis had de facturen niet goed gecontroleerd en in Westvoorne was men bij toeval op onrechtmatigheden gestuit, dat wil zeggen te hoge declaraties. Geen wonder dat de zorg steeds maar duurder wordt! Maar het goede nieuws was dat dit de aanleiding voor Hellevoetsluis was geweest om een verbeterslag op de interne controle te maken! De PW heeft de wethouder gevraagd hoe hij in dit licht denkt over voortzettingvan de \u2018samenwerking\u2019 met Hellevoetsluis. Ook hebben we wethouder van Groenewegen gevraagd of er naast de \u2018verbeterslag\u2019 ook onderzoek met terugwerkende kracht was gedaan, om te zien of er meer aan de hand was geweest. Op de laatste vraag bleef de wethouder het antwoord schuldig, maar de samenwerking herbezien leek hem niet nodig: van Groenewegen had er wel een goed gevoel over, hij had de indruk dat het wel de goede kant op ging. Hetgeen de PW niet een acceptabele benadering vond en vindt.\n\n\n\n - Dan werd er nog wat met bedragen geschoven.Wij citeren de rapportage: \u2018Participatiebudget. Structureel 30.573 euro \u00e0 budgettair neutraal. De uitgaven voor educatie zijn verlaagd. Omdat dit een geoormerkt budget is worden de re\u00efntegratie uitgaven met hetzelfde bedrag verhoogd.\u2019 Dit was voor de PW aanleiding om te vragen of de educatieuitgaven bewust waren verlaagd of gewoon lager waren uitgevallen en of de re\u00efntegratie uitgaven zinvol waren verhoogd of dat men maar gewoon het budget had opgemaakt, om niets over te laten?! De wethouder wist het niet, maar heeft beloofd later schriftelijk te antwoorden.\n\n\n\n - Het zelfde laken en pak wat betreft een verderop genoemde \u2018technische overboeking\u2019 van 22.649 euro aan SLOK-gelden. \u2018Omde uitgaven in overeenstemming te brengen met de ontvangen subsidie.\u2019 Zou je dat nou klimaatbeleid moeten kunnen noemen...?\n\n\n\n - Op het gebied van VROM viel er ook het een en ander op te merken en te vragen. De gemeente moet rekening houden met planschade voor \u2018papieren glaslocaties\u2019 en heeft SAOZ gevraagd hierover nader advies uit te brengen. De kosten werden geraamd op 25.000 euro. Over dat bedrag bestond bij diverse partijen wat verwarring. Was 25.000 niet erg laag geschat, zou de planschade niet veel hoger gaan uitvallen?! Maar gelukkig kon de wethouder snel opheldering verschaffen. De 25.000 euro betrof niet de planschade, maar de verwachte rekening van SAOZ voor het uit te brengen advies.\n\n\n\n - Over het gemeentelijk woonbedrijf werd vermeld dat \u2018deze opdracht inmiddels is afgerond.\u2019 In een ander kader heeft Hans Kraaijeveld van de PW intussen al gevraagd om een uiteenzetting van behaalde resultaten van dit woonbedrijf.\n\n -Tussen neus en lippen door werd in de rapportage nog vermeld dat voor de locatie Voorweg-Formido \u2018een financieel haalbaar plan was neergelegd.\u2019 Daarbij heeft de PW opgemerkt dat voor die financi\u00eble haalbaarheid wel eerst nodig is dat de gemeente met 1,2 miljoen euro over de brug komt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=141&terug=1", "body": "De raad van de gemeente Westvoorne in vergadering bijeen op 22 juni 2010,\n\n constaterende dat:\n\n \n\n- bij meerdere gelegenheden door de coalitie meegedeeld is, dat de kosten voor vier wethouders niet hoger zouden zijn dan voor drie wethouders;\n\n - voorafgaand aan de benoeming van de vier wethouders op geen enkel moment aangegeven is dat de twee zittende wethouders een beroep zouden doen op de bestaande wachtgeldregeling;\n\n - in het schrijven van B&W aan de raadsleden van de gemeente Westvoorne d.d. 4 juni 2010 en in de publicatie in het AD d.d. 12 juni 2010 onterecht de suggestie gewekt wordt dat de mogelijkheid tot het aanvullen van het salaris middels de wachtgeldregeling pas bekend geworden is na een publicatie in de staatscourant van 3 maart 2010;\n\n - daarbij bovendien onterecht de indruk gewekt werd alsof het een wettelijke verplichting zou zijn van het aanvullend wachtgeld gebruik te maken;\n\n - daarbij ook de eerdere uitspraak \u2018vier voor de prijs van drie\u2019 onterecht vervangen wordt door \u2018niet meer noch minder uitgekeerd dan wettelijk voorgeschreven\u2019;\n\n - bovengenoemde publicatie van 3 maart 2010 niet blijkt te bestaan;\n\n - de wijzigingen d.d. 27 februari 2010 ten aanzien van de wachtgeldregeling voor wethouders in het geheel g\u00e9\u00e9n betrekking hebben op de mogelijkheid tot het aanvullen van salaris middels wachtgeld, maar slechts op de uitkeringsduur, overgangsrecht, sollicitatieplicht, planmatige begeleiding en herindelingsgemeenten;\n\n - de regeling dat salaris aangevuld kan worden met wachtgeld ook in de oude wachtgeldregeling voorhanden was,\n\n overwegende dat:\n\n - het bestaan van deze wachtgeldregeling derhalve bekend was;\n\n - er derhalve sprake is van onjuiste en onvolledige informatie over de kosten voor de gemeente met betrekking tot de benoeming van vier wethouders;\n\n - het daarbij niet uitmaakt of het om kosten met betrekking tot salaris dan wel wachtgeld gaat;\n\n - het optreden van het college in deze schadelijk is voor het vertrouwen van burgers in het gemeentebestuur;\n\n - het optreden van het college in deze niet bevorderlijk is voor de samenwerking tussen raad en dit college,\n\n spreekt uit dat:\n\n - het handelen van het college van burgemeester en wethouders in deze kwestie te betreuren is", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=138&terug=1", "body": "De gemeenteraad van de gemeente Westvoorne heeft in onderling overleg besloten het college een aantal kaders mee te geven, aan de hand waarvan zij kan komen tot \u00e9\u00e9n of meerdere begrotingsscenario\u2019s. De raad zou deze scenario\u2019s graag bespreken in de periode september/oktober 2010, om vervolgens te komen tot een voorkeursscenario met bijbehorende begroting. In de scenario\u2019s zal het college aan de hand van de door de raad aangegeven kaders komen met concrete plannen. Om de creativiteit van het college niet nadelig te be\u00efnvloeden heeft de raad besloten de kaders niet te eng te defini\u00ebren.\n\nDe PW heeft zich,onder leiding van Hans Kraaijeveld, tot het uiterste ingespannen om het bovenstaande plan (de bestuurlijke kaders en de financi\u00eble dekking daarvoor) aan de andere raadsfracties uit te leggen. Helaas bleek dat een onmogelijke opgave te zijn. Men wilde of kon het niet begrijpen. Het werd simpelweg van tafel geveegd, met het argument dat voor structurele tekorten, structurele bezuinigingsmaatregelen getroffen moesten worden. Het leek wel of de coalitiepartijen die zin uit het hoofd geleerd hadden, want hij werd door allemaal keer op keer herhaald. Dat de PW vanuit een ander perspectief (het investeringsperspectief) gekeken heeft naar de financi\u00eble problemen waar Westvoorne zich voor geplaatst ziet, was voor de coalitiepartijen niet de moeite van het luisteren waard. Zij kiezen voor drastische bezuinigingen ook als die, zoals wethouder Klok opmerkte, pijn zullen doen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=135&terug=1", "body": "* In de management samenvatting wordt gesproken over interviews met direct betrokkenen. Met welke direct betrokkenen is concreet gesproken. Wie zaten er in de klankbordgroep en in de begeleidingscommissie? In het rapport ontbreekt informatie daartoe, dit toevoegen.\n\n* In de brief van de korpsbeheerder wordt gesproken over een globaal inzicht. Is er ook een exact inzicht op grond waarvan de aangegeven cijfers worden onderbouwd?\n\n* Er wordt gesproken over bezuinigingen ,maar het totale budget is niet bekend. Wat is het totale budget , welke delen zijn be\u00efnvloedbaar?\n\n* Er wordt een bezuinigingsbedrag genoemd van 26 miljoen euro. De onderbouwing is dat dit bedrag is samengesteld uit een viertal componenten. Voor welk bedrag is elke component verantwoordelijk?\n\n* Wat is nu precies de relatie met de VRR of is die er niet?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=140&terug=1", "body": "De raad van de gemeente Westvoorne in vergadering bijeen op 22 juni 2010,\n\n overwegende dat:\n\n - er gesteld wordt dat er een meerderheid is voor bezuinigingen op de reddingsbrigade en op de EHBO op het strand;\n\n - dat deze bezuiniging strijdig is met de opvatting van alle fracties dat Westvoorne zich op het gebied van recreatie verder moet ontwikkelen,\n\n is van mening dat:\n\n - bovengenoemde bezuiniging slecht is voor een verdere recreatieve ontwikkeling van Westvoorne;\n\n - bovengenoemde bezuiniging op zichzelf afdoet aan de huidige kwaliteit van Westvoorne als recreatieve gemeente, \n\n besluit:\n\n - bovengenoemd bezuinigingsvoorstel niet in te voeren;\n\n - in plaats van deze bezuinigingsmaatregel extra inkomsten uit het Strategisch Voorraad Beleid te genereren,\n\nDe raad van de gemeente Westvoorne in vergadering bijeen op 22 juni 2010,\n\n overwegende dat:\n\n - de wijzigingen op grond van de ingediende bezwaren op het Ontwerp Bestemmingsplan Glastuinbouw-intensiveringsgebied Tinte zodanig zijn dat het college geconstateerd heeft dat het onmogelijk is de bestemmingsplanprocedure voort te zetten;\n\n - er derhalve een nieuw voorontwerp bestemmingsplan voor het intensiveringsgebied opgesteld dient te worden, \n\n is van mening dat:\n\n - het onjuist is te stellen dat het bestemmingsplan glasintensiveringsgebied in 2010 de procedure zal doorlopen,\n\n besluit:\n\n - de volgende tekst op pagina 13, onder 3.6. Ontwikkeling Glas: \u201cIn 2010 zal het bestemmingsplan glasintensiveringsgebied de procedure doorlopen\u201d te vervangen door \u201cIn 2010 zal de projectorganisatie opgezet worden\u201d;\n\n - de zin \u201cVoor 2011 verwachten wij dat het bestemmingsplan kan worden vastgesteld\u201d te vervangen door \u201cVoor 2011 verwachten wij dat een nieuw ontwerp bestemmingsplan kan worden opgesteld\u201d,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=143&terug=1", "body": "Woordvoerders: Emma van Blom en Leo Gelderland\n\n - Algemeen\n\n Hieronder treft u per agendapunt de tekst aan van hetgeen wij in eerste termijn over de verschillende agendapunten naar voren hebben gebracht. Verder treft u onder \u2018Nabeschouwing VROM 30 juni 2010\u2019 een algemeen beeld van het verloop van de vergadering aan.\n\n - Agendapunt 6. Uitgangspunten bestemmingsplan glasintensiveringsgebied Tinte\n\n Wij hebben van het begin af aan en keer op keer gewaarschuwd voor de onhaalbaarheid van het ontwerpbestemmingsplan dat nu ter ziele is. Wanneer het toenmalige college van B&W, waarvan twee W\u2019s en de B wederom deel uitmaken van het nieuwe college, en de verschillende fracties naar ons, toen nog als burgers en naar vele anderen, zijnde tuinders, burgers, de LTO en de Verontruste Burgers, geluisterd hadden, dan was veel eerder het besluit genomen om een ander plan te ontwikkelen. Er ligt nu dus een ander plan. Jammer alleen dat het met de inrichting van de ZO hoek opnieuw onmogelijk tot uitvoer gebracht kan worden. \n\n Er is heel veel geld, tijd, kostbare jaren voor ondernemers en zenuwslopende jaren voor zowel ondernemers als burgers, verloren gegaan met als resultaat dat er weer een nieuw voorontwerp bestemmingsplan voor het hele intensiveringsgebied Tinte opgesteld moet worden.\n\n\n\n Om te weten hoeveel er tot nu toe uitgegeven is aan een plan dat uiteindelijk niet uitvoerbaar bleek te zijn, wil de Partij Westvoorne graag een overzicht ontvangen van alle kosten, vanaf het opstarten van het nieuwe glasplan met Urbland, de Wijde blik, Twynstra Gudde, inclusief de ambtelijke kosten.Wij zullen later ongetwijfeld nog terugkomen op al het geld dat aan het vorige onuitvoerbare plan uitgegeven is, maar we zullen ons nu beperken tot wat er voor ligt.\n\n Hierbij merken wij op dat we best over dit plan willen praten, maar dat we zolang er geen businesscase ligt geen standpunt innemen.\n\n - Als eerste de vraag of de commissie het met de plaatjes van Twynstra Gudde moet doen? Blijkbaar wel, want er zijn geen stukken toegevoegd. Laten we dus maar meteen zeggen wat wij missen:\n\n a. de financi\u00eble onderbouwing\n\n b. een duidelijk overzicht van de verschillen t.o.v het vorige ontwerpbestemmingsplan\n\n c. een toelichting op die verschillen\n\n d. een samenvatting van deze presentatie waaruit duidelijk wordt wat de samenhang tussen de verschillende onderdelen is en wat de totale betekenis van dit plan is.\n\n - Moet uit hetgeen wij gepresenteerd gekregen hebben, opgemerkt worden dat alles wat niet aangepast is, blijft zoals dat in het, nu uit de procedure genomen, ontwerpbestemmingsplan, was opgenomen?. Zoals b.v. het geplande agrarische bedrijventerrein? Is dit een soort spelletje \u2018zoek de verschillen\u2019?\n\n - Hoe staat het met het bedrijf aan de Rik? De eigenaar heeft de gemeente brieven gestuurd, ook over de bereikbaarheid van zijn bedrijf i.v.m. het afsluiten van de Rik, is daar ooit antwoord op gekomen?\n\n - Aangezien het onmogelijk is agrarische gronden te onteigenen voor glas (eveneens een agrarische bestemming) en de gronden van de twee knelpunten (dat zijn dus percelen van burgers die daar al heel lang wonen) gedeeltelijk een agrarische bestemming hebben, is het onjuist te stellen dat de gemeente een actieve rol zal gaan vervullen indien individuen voor een blokkade zullen zorgen. De PW is overigens ook absoluut tegen de aangekondigde onteigening. \n\n - Met de onmogelijkheid van onteigening staat de voorgestane ontwikkeling van de ZO hoek volledig op losse schroeven. Er wordt iets beloofd wat niet waar gemaakt kan worden.\n\n - Wij zien het nut van die hele nieuwe ontwikkeling van de ZO hoek ook niet in. Laat het zoals het was, maak het mogelijk glasrechten te verhandelen en het zal zich vanzelf voor een groot gedeelte groen ontwikkelen, zeker wanneer een afstandsmaat van 50 m gehandhaafd blijft.\n\n - De nieuwe voorgestane ontwikkeling gaat ook ruimtelijk helemaal niet werken, omdat het door de toevoeging van woningen veel te klein wordt voor glastuinbouw (onteigening gaat niet).\n\n - Met het oog op de recreatieve ontwikkeling, waar ook steeds sprake van geweest is, past een paardenbedrijf er prima. Woningbouw is zeker nu een extra risico, dus zie daarvan af.\n\n2. Aangaande de genoemde afstandsmaten vindt de PW : nieuwe bouwvlakken op 50 m afstand van de woonbestemming en nieuw glas op 25 m afstand.\n\n 3. Van een bouwvlak is veel meer overlast mogelijk dan van glas (geluidsoverlast Wkk\u2019s/verkeer).\n\n 4. In onderling overleg zijn afstanden te verkleinen (grondruil/gebruik van gronden).\n\n 5. Het is belangrijk om het soort groen vast te stellen: hakhout, meidoorn, elzen, in overleg met het ZH landschap.\n\n 6. Inzake de 12 en 5 ha. moeten tuinders uit het buitengebied voorrang hebben. Daarna tuinders uit Tinte. Alleen nieuwe bouwvlakken voor tuinders uit het buitengebied. Zorg dat er een reserve pot blijft. Geef het daarom niet uit handen aan een projectontwikkelaar, want die heeft maar \u00e9\u00e9n doel: zo snel mogelijk de gronden uitgeven. Dan krijgen we een herhaling van vroeger en zitten we binnen de kortste keren weer met het probleem van bedrijven die geen kant meer op kunnen. Bedrijven moeten een toekomstperspectief houden en dat neem je weg door weer nieuwe tuinders uit bijvoorbeeld het Westland in een al relatief klein glastuinbouwgebied toe te laten. \n\n 7. Waarom die knip in de Rik? Ons lijkt dat alleen voordelen voor Brielle op te leveren, wat levert dat voor Westvoorne op? U wilt toch het vrachtverkeer op de Westvoorneweg weren? Die wordt nu juist extra belast. Bovendien wordt de Ruigendijk ook veel zwaarder belast (heen en terugrijdend vrachtverkeer).\n\n 8. Een nieuw voorontwerp bestemmingsplan, met inspraak mogelijkheid lijkt ons noodzakelijk.\n\n 9. Het is duidelijk dat het de bedoeling is om de december maand open te stellen voor het indienen van zienswijzen. De PW vindt dat schandalig, na al deze ellende!\n\n Tot zover ons commentaar op wat er nu voorligt.\n\n - Agendapunt 7. Kredietaanvraag ontwikkeling Kerkplein\n\n Het is moeilijk om op grond van deze tekening te zeggen dat er een goed plan ligt. Wij zeggen niet dat het er niet ligt, maar we kunnen het onvoldoende beoordelen.\n\n Daarbij komt dat wij grote waarde hechten aan het oordeel over dit plan van de Businessclub en hetgeen van hun inbreng in deze kredietaanvraag opgenomen is, stelt ons niet gerust. Wij zouden graag het volledige commentaar van de Businessclub zien. In dit voorstel staat dat een aantal van hun voorstellen overgenomen zijn. Dat is voor ons te vaag. Wij willen weten welke voorstellen zij gedaan hebben en we willen ook een onderbouwing zien van dat gedeelte van hun voorstellen dat door de gemeente is afgewezen.\n\n Kortom, wij zouden graag zien dat er een discussie over dit plan georganiseerd wordt met het woonbedrijf, de Businessclub, de commissie VROM en natuurlijk met omwonenden, belanghebbenden en ge\u00efnteresseerden. \n\n Dan over het beschikbaar stellen van het krediet. Wij verwachten bij de aanvraag van een dergelijk bedrag een financi\u00eble onderbouwing. Nu wordt er uitsluitend een bedrag genoemd. Er is een begroting gemaakt door IOB en die begroting had bij deze aanvraag moeten zitten. Wij kunnen echt op grond van een getal niet zeggen \u201cja hoor, doe maar\u201d... Daarbij komt dat alle projecten in Westvoorne ver over budget gaan. Welke zekerheid is er dat dat bij dit project niet zo zal zijn? En hoe nauwkeurig is deze begroting?\n\n - Agendapunt 8. Aanpassing contract Bockx Vastgoed inzake Hoefbrink\n\n Wij zouden graag het contract met Bockx willen zien. Om te voorkomen dat we dat voortaan bij de behandeling van dergelijke stukken steeds opnieuw moeten vragen, willen wij voorstellen voortaan standaard dergelijke contracten bij de stukken voor de vergaderingen te voegen.\n\n Er wordt gesteld dat zowel van de zijde van Bockx als de gemeente offers gebracht worden. Dat lijkt ons niet het geval te zijn, om de volgende reden:\n\n - Bockx levert ca. 6 ton euro in op de 2-onder-1-kap woningen (6 woningen x 1 ton) en 34.000 euro op de geschakelde woningen (8 x 34 = 272.000).\n\n - Hij levert in totaal dus \u00b1 875.000 euro in, maar de woningen worden allemaal kleiner. Hoeveel kleiner wordt er niet bij gezegd.\n\n - De gemeente levert 725.000 euro op de grondprijs in plus de subsidie van 94,000 euro. In totaal zo\u2019n 820.000 euro.\n\n - Dat wil zeggen dat Bockx 875.000 \u2013 820.000 = 55000 euro inlevert tegenover de 820.00 euro van de gemeente.\n\n - Per saldo levert Bockx helemaal niets in, want hij heeft al aangegeven de woningen te zullen verkleinen. Een halve ton is heel makkelijk terug te verdienen met het verkleinen van 14 woningen. Het gaat daarbij immers om nog net geen 4.000 euro per woning.\n\n Dan is er nog iets vreemds met die subsidie: om die subsidie te ontvangen moet er per 1 juli 2010 met de werkzaamheden begonnen zijn. Dat is morgen. De PW vraagt zich af of de werkzaamheden al begonnen zijn, zonder de uitkomst van deze vergadering af te wachten? Is het geld dus al toegezegd en zitten wij hier voor de schone schijn? Voor zover wij dat hebben kunnen beoordelen zijn de grondwerkzaamheden inderdaad begonnen, of is dat niet het geval? Graag een duidelijk antwoord. \n\n N.B. In de vergadering wordt duidelijk dat de voorbereidende werkzaamheden inderdaad zijn begonnen en dat het heien de dag na de vergadering zal beginnen. \n\n Is er door Bockx een bankgarantie van 1,2 miljoen euro afgegeven waar de gemeente op 2 januari 2011, eventueel, gebruik van kan maken?\n\nDie mensen waren er allemaal getuige van dat wat in de agenda werd geschoven omdat de Partij Westvoorne had gevraagd agendapunt 8 (aanpassing contract met Bockx vastgoedontwikkeling) deels achter gesloten deuren te behandelen, omdat er gevoelige informatie behandeld zou worden. Ze mochten ook allemaal meemaken dat mevrouw Krajenbrink van de VVD meteen met een spitsvondige vraag hierover kwam: \u2018Waarom dit nodig was, deze partij (de PW dus) was toch zo voor openheid?!\u2019 Nou, die konden we toch maar mooi in onze zak steken. Mevrouw Krajenbrink had weer eens pal gestaan voor het welzijn van Westvoorne. Op haar manier dan. Later bleek overigens, en dat werd door vriend en vijand onderschreven, behalve door mevrouw Krajenbrink dan, dat we niet voor niets gevraagd hadden een deel van de bespreking besloten te doen.\n\nHet glas\n\n Maar goed: eerst het glas. Alweer een presentatie door Twynstra Gudde, nu over de zuid-oosthoek van het intensiveringsgebied, waar bewoners die opkomen voor hun recht om hun fijne woonplek te behouden intussen gewoon twee knelpunten zijn. Het zal je maar overkomen. \u2018Uitgangspunten bestemmingsplan glasintensiveringsgebied Tinte\u2019 heette het agendapunt en de commissie werd om een oordeel gevraagd.\n\n De coalitiepartijen hadden er wel vertrouwen in natuurlijk, daarmee volledig voorbijgaand aan wat door de insprekers aan de commissie was voorgelegd. Bewoner Wies de Boer was nogmaals heel duidelijk: \u2018Wij zullen nooit vrijwillig afstand doen van onze tuin en instemmen met de verplaatsing van een deel daarvan ten behoeve van glastuinbouw.\u2019 Dan was er mevrouw Zwinkels, die sprak namens een zestal bedrijven in het gebied die zich op verschillende manieren belemmerd zagen in een economisch gezonde uitvoering van hun bedrijf, waarvoor uitbreiding essentieel lijkt te zijn. Wat te denken van een bedrijf dat de komende 10 jaar de kans loopt dat de gemeente het bedrijf mogelijk opkoopt om groen aan te leggen\u2026.. of toch niet?! Dat is natuurlijk geen basis om plannen te maken voor je bedrijf.\n\n\n\n Dan was er nog een bedrijf dat juist in de achtertuin van de andere inspreker wilde uitbreiden. Het woord onteigening zweefde boven de vergadering. In de presentatie werd dat aangewakkerd door de zinsnede: \u2018Alleen actieve rol (gemeente) bij nieuw glas als individuen noodzakelijke ruilverkaveling blokkeren.\u2019 Waarmee meteen de vrijwilligheid waarvan men spreekt werd gerelativeerd. Wethouder Klok gaf op vragen aan dat onteigening juridisch heel lastig, zo niet onmogelik zou zijn, dat werd eerst nog onderzocht. Op onze vraag of hij tot onteigening zou overgaan, als dat juridisch mogelijk zou blijken, wilde hij niet ingaan. Dat werd afgedaan als een \u2018what-if\u2019 kwestie. Jaja, maar als je niet van plan bent te onteigenen, waarom zou je dan de juridische (on)mogelijkheid nog onderzoeken?!\n\n\n\n Duidelijk werd dat de problemen nog lang niet opgelost zijn. Onbegrijpelijk dan ook dat de complimenten voor de daadkracht en snelle besluiten, en andersom voor de steun, van coalitiepartijen naar college heen en weer vlogen. Als de twee bewoners voet bij stuk houden valt het hele plan in duigen. En wat dan? Dat was volgens Klok alweer zo\u2019n \u2018what-if\u2019 situatie.\n\n Er bestaat echter ook nog zoiets als Plan B: Zeker als plannenmakerij al jaren voortsukkelt en de resultaten niet breed gedragen worden, is het goed een alternatief plan achter de hand te hebben.\n\n Overigens werd staande de vergadering duidelijk dat Twynstra Gudde gemachtigd is namens de gemeente toezeggingen te doen over aankoopvoorstellen van bedrijven. Dat gaat een stuk verder dan adviseren of plannen maken. Het bureau werkt echter wel geheel in stijl van de gemeente, want na de taxatie van 16 april jl. had het tuindersbedrijf niets meer vernomen.\n\n Dan de \u2018kredietaanvraag ontwikkeling Kerkplein Oostvoorne\u2019.\n\nLaten we beginnen met vast te stellen dat het een goede zaak is, dat deze plek in Oostvoorne ontwikkeld wordt en hoewel de zaken iets mooier worden voorgesteld dan ze zijn (er is weliswaar met de Business Club gesproken, maar of die werkelijk zo tevreden was met hoe de input op waarde werd geschat, is sterk de vraag) lijkt het met deze plek eindelijk de goede kant op te gaan. Pluspunt is ook dat de plannen met Westvoorne Onderdak zijn afgestemd, om een indruk te krijgen in welke mate de geplande bouw aansluit bij de vraag uit de markt. \n\n\n\n Vragen waren er nog wel te stellen, want er werd per slot van rekening wel een krediet van ruim 3 miljoen euro aangevraagd. Geen bedrag om achterover te leunen en je mond te houden. Er werd in de vergadering nog uitgelegd dat de laatste tijd in de regel geplande budgetten met 20% werden onderschreden en dat eigenlijk doorgaans juist 10% te hoog wordt ingezet, om niet te veel prijs te geven aan marktpartijen. Zou dat echt zo werken? Die bedrijven zijn toch niet gek?! Maar goed, een snelle rekensom op basis van deze percentage leerde dat hoewel om een krediet van 3.265.000 euro werd gevraagd, men zou kunnen volstaan met zo\u2019n slordige 900.000 minder! Maar ons werd door de ambtenaar uitgelegd, dat het grootste deel van de som de aankoop van de grond betrof en die aankoop was weer niet onderhevig aan de 20% en 10% minder en meer\u2026\u2026. De grond zo door het gemeentelijk woonbedrijf moeten worden gekocht van de gemeente, zodat je je kan afvragen of voor zo\u2019n vestzak-broekzak constructie \u00fcberhaupt een krediet nodig is.\n\n\n\n In de commissievergadering hebben we als PW aangegeven te zullen instemmen. Het plan en de manier waarop het tot stand is gekomen, mag dan misschien niet perfect zijn, er zijn heel wat stappen in de goede richting gezet en uiteindelijk zullen er ook naar ons idee mooie woningen verrijzen aan het Kerkplein, die aansluiten bij de vraag van de inwoners.\n\n Maar misschien moeten we over de financi\u00ebn toch nog wat vragen stellen.\n\n\n\n Vanwege het deels besloten karakter, kwam na de uitleidende schermutselingen van deze vergadering dan nog de \u2018Aanpassing contract met Bockx Vastgoedontwikkeling inzake Hoefbrink\u2019 aan de orde.\n\n Na het besloten deel kwam de aanpassing van het contract ter sprake. Dit onderwerp was ter discussie geagendeerd. De contractwijziging zou niet aan de gemeenteraad worden voorgelegd. En als u dan bedenkt dat de bouw diezelfde dag (het was inmiddels na twaalven) een aanvang zou moeten nemen en de wethouder van geen uitstel of alternatieve optie weten wilde, zult u inzien dat we niet voor niets moesten vaststellen dat hier wederom sprake was geweest van een grote poppenkast, wat heen en weer gepraat waarna de coalitiepartijen meegingen met de wethouder. Een vaststelling waarvan mevrouw Krajenbrink van de VVD natuurlijk afstand nam. Tja, wat moet ze anders?!\n\n Maar goed, de inhoud: Bockx Vastgoedontwikkeling ziet vanwege de veranderde markt geen kans de woningen te verkopen die hij nog zou bouwen bij de Meander. Dat lukt alleen als de prijs een stuk naar beneden gaat. En anders kan er van bouwen voorlopig helaas niets komen en blijft de grond (nu nog net van de gemeente) braak liggen, met als gevolg rentekosten en alweer een onafgebouwd project.\n\n\n\n Geen fijn vooruitzicht en dus stelde wethouder voor de grondprijs voor Bockx te verlagen om zo de verslechterde economische situatie het hoofd te bieden. Daarbij zouden volgens de wethouder de vastgoedontwikkelaar en de gemeente beide offers moeten brengen. De gemeente verlaagt de grondprijs met 725.000 euro, de bouwer verlaagt de prijzen van twee typen huizen met respectievelijk 101.000 en 34.000 euro. Dan maakt de gemeente nog aanspraak op een subsidie van 94.500 euro, als de bouw voor 1 juli wordt gestart en die subsidie gaat ook naar de bouwer. Rekent u even mee? Het gaat namelijk om precies te zijn om 6 x 101.000 + 8 x 34.000 = 878.000 aan prijsverlaging van de huizen en daartegenover staat dat de gemeente Bockx 725.000 + 94.500 = 819.500 euro schenkt. Totale kosten voor Bockx: 878.000 \u2013 819.500 = 58.500 euro. Totale kosten voor de gemeente (uw geld dus\u2026) 819.500 euro! Westvoorne neemt dus het ondernemersrisico van Bockx over en betaalt de rekening voor de verslechterde economische situatie. De bouwer kan in deze moeilijke tijden gewoon zijn gebruikelijke marges hanteren. En het geringe bedrag (halve ton) dat de bouwer inlevert kan hij terugverdienen omdat de huizen wat kleiner mogen worden dan eerst afgesproken. Dan was er nog iets geks, de wethouder sprak over de grond verkopen aan de bouwer, zo stond het ook in het voorstel, maar in een besluitenlijst van het college, van twee dagen daarvoor, wordt weer gezegd dat de gemeente de grond rechtstreeks aan de kopers van huizen verkoopt, zonder dat Bockx daartussen zit. Wethouder Van Lith, die we hier naar vroegen natuurlijk, begreep er niets van, kon het zich ook niet voorstellen.\n\n Zo werd dus in de discussie duidelijk dat slechtere economische tijden de bouwer niet deren; de gemeente betaalt immers de rekening, maar aan de andere kant ontstond juist onduidelijkheid over aan wie de gemeente de grond nu eigenlijk verkoopt.\n\n De andere fracties hadden dezelfde rekensom niet gemaakt en men keek ook wel op van deze cijfers, de onduidelijk over wie wat aan wie verkoopt bleek ook nieuw, maar dat alles was geen aanleiding om de wethouder niet te volgen in zijn voornemen de grondprijs te verlagen.\n\n\n\n Wat de PW betreft was het een veel betere optie geweest, voor de gemeente ook veel voordeliger \u2013 in deze barre tijden \u2013 om de bouwer de gelegenheid te bieden af te zien van aankoop en ontwikkeling. Bouwers staan de rij om aan het werk te gaan en we hadden zo ook de gelegenheid gemaakt om woningen te projecteren die wel in overeenstemming zijn met de nieuwe economische tijden. En als je zo mensen de kans biedt een echt betaalbare woning te kopen of hren, dan mag de grondopbrengst voor de gemeente best naar beneden wat de PW betreft, zolang het de bewoners ten goede komt, en niet \u00e9\u00e9n enkele vastgoedondernemer.\n\n Het zou allemaal anders worden met dit bestuur, maar intussen is er in de woningbouwplannen Formido en Hoefbrink dus alweer zo\u2019n 2 miljoen gemeenschapsgeld aan subsidie naar twee bouwbedrijven gegaan. Die slaan zich zo wel door de barre tijden heen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=133&terug=1", "body": "De door wethouder van Groenewegen beloofde uitleg over de kunst in de Meander was vooralsnog niet beschikbaar. De belofte werd geprolongeerd. De Partij Westvoorne zal het advies van de jeugdraad opvolgen en daaraan toevoegen dat er een evaluatie plaats zal moeten vinden na 6 maanden met de jongeren en een afvaardiging van de omwonenden. De jongeren kunnen in samenwerking met de wijkagent/omwonenden een aantal \u2018huisregels\u2019 opstellen waar een ieder tevreden mee kan zijn. Een positieve benadering zal werken. Te denken valt aan de volgende onderwerpen. Wij (de jongeren) zorgen ervoor dat onze ontmoetingsplaats schoon en mede daardoor aantrekkelijk en gezellig blijft. Wij blijven binnen de toegestane geluidsnormen. Bij problemen die onderling niet opgelost worden en het voortbestaan van de JOP in gevaar brengen, roepen we de hulp in van een volwassene. Dit kunnen ouders zijn, maar ook Stichting Push. Alice Vermeer van de Partij Westvoorne heeft zich vanuit de gemeenteraad beschikbaar gesteld om hieraan een bijdrage te leveren. De jeugdraad geeft aan in het advies dat ze niet kunnen/willen adviseren over langere openstelling van de Pit, omdat zij vinden dat dit een taak is van Stichting Push. De Partij Westvoorne is het volledig eens met de jeugdraad. Stichting Push is een professionele organisatie, die aantoonbaar goed werk verricht, met positief resultaat! De jongerenwerkers kennen de jongeren en de problematiek die zich voor kan doen. De gemeente Westvoorne heeft op dit moment een opdracht verstrekt die zich uitsluitend richt op het bieden van activiteiten aan jongeren binnen een voorziening zoals de Man en de Pit. Op 16 februari j.l. heeft een afvaardiging van de Partij Westvoorne, Emma van Blom en Alice Vermeer, een gesprek gevoerd met het bestuur en een Manager jongerenwerk. In dat gesprek werden zeer goede idee\u00ebn geboren: bijvoorbeeld het aanbieden van een maatschappelijke stage aan jongeren, die iets terug kunnen doen voor de maatschappij. Het langer openstellen van de Pit kan op deze wijze met minimale financi\u00eble middelen gebeuren. Door op professionele wijze een doorgaande lijn te cre\u00ebren, kunnen kinderen/jongeren van 0-23 jaar \u2018gevolgd\u2019 worden en voorkomen we dat er onzichtbare complexe problematiek ontstaat. Het overheidsbeleid schrijft dit ook voor. De PW stelt voor de professionals daarvoor inzetten en hen een duidelijk omschreven opdracht te geven. Tijdens het WOW overleg werd duidelijk dat onder andere het CDA de subsidie aan Push bij voorkeur \u2018aan de jongeren geeft\u2019. In zijn normale riedelmodus stelde Littooij dat hij liever zou bezuinigen, dat geld aan Push weggegooid geld is en dat hij het geld liever direct aan de jongeren zou willen geven om er iets mee te doen. En dat tweemaal in de rondte hopsakee... Het was overduidelijk dat VVD, Gemeentebelangen en CDA extra vriendelijk deden tegen de jongerenraad om die goedheid op zichzelf te laten afstralen. Ondertussen vochten Littooij en ook Heindijk van GB wel een robbertje uit met de PvdA, over de rug van dit onderwerp. De PW heeft hierop gereageerd, door te zeggen dat er onomstreden bewezen is dat, door de aanwezigheid van Push er minder overlast is in de gemeenten met als logisch gevolg minder kosten. De uitleg die de commissie van mevrouw Leerink van VCP kreeg over inclusief beleid, de methode Agenda 22, die uitgaat van beleid en participatie voor en door iedereen, met de nadruk op mensen met een beperking, was verhelderend en biedt het gemeentebestuur en de raad ook veel aanknopingspunten om te leren denken en werken met oog voor iedereen en ook alle belanghebbenden daadwerkelijk bij dit proces te betrekken. \n\n Alice Vermeer van de Partij Westvoorne had een presentatie geregeld door mevrouw T. Leerink en Chris Rogier, co\u00f6rdinator en trainer van Project Agenda 22, Versterking Cli\u00ebnten Participatie: De uitleg die de commissie van mevrouw Leerink van VCP kreeg over inclusief beleid, de methode Agenda 22, die uitgaat van beleid en participatie voor en door iedereen, met de nadruk op mensen met een beperking, was verhelderend en biedt het gemeentebestuur en de raad ook veel aanknopingspunten om te leren denken en werken met oog voor iedereen en ook alle belanghebbenden daadwerkelijk bij dit proces te betrekken.Alice Vermeer van de Partij Westvoorne had een presentatie geregeld door mevrouw T. Leerink en Chris Rogier, co\u00f6rdinator en trainer van Project Agenda 22, Versterking Cli\u00ebnten Participatie:\n\nWelkom door Alice Vermeer: Welkom aan de belangstellenden in het publiek, speciaal mevrouw C. Biemond, voorzitster van Stichting Gehandicapten Platform Anders Valide. Allereerst dank aan de verschillende partijen voor de instemming om namens de Partij Westvoorne de Methode Agenda 22 (inclusief beleid) op de agenda van WOW te zetten: \u2018Participatie in gemeenten en burgers als partners\u2019. Een ieder van u heeft \u2018burgerparticipatie\u2019 benoemd als aandachtspunt in het partijprogramma en nu kunnen we er vanaf vandaag concreet invulling aan gaan geven! De methode is ontwikkeld om burgers met beperkingen een stem te geven, maar ook bruikbaar voor participatie van andere doelgroepen.\n\n Presentatie door VCP: Een samenleving waaraan iedereen met en zonder beperking meedoet, een inclusieve samenleving. Burgers en gemeenten praten met elkaar. Burgers met een beperking denken mee. VN verdrag Werkmodel Agenda 22 en de standaardregels. Een standaardregel bevat een onderwerp dat betrekking heeft op het leven in een dorp of een stad. Bij de standaardregel zijn vragen geformuleerd. Door deze vragen gezamenlijk, zowel door de belangenorganisaties als door de beleidsmakers en politici, te beantwoorden, wordt duidelijk wat er nodig is om tot inclusief beleid te komen. Mevrouw Leerink gebruikt cultureel centrum \u2018de Man\u2019 als voorbeeld: een goede bewegwijzering (pictogrammen) in het pand is voor iedereen makkelijk, ook voor kinderen, ouderen en slechtzienden. Een oprit voor een rolstoel is ook prettig voor kinderwagens en boodschappenkarren. Aanpassingen achteraf zijn vaak kostbaar. Mensen met een beperking hebben vaak hele praktische idee\u00ebn die niet altijd per definitie \u2018duur\u2019 hoeven te zijn. Overeenkomsten tussen de WMO en de Werkmethode Agenda 22. Gelijke rechten en kansen voor iedereen. Iedereen moet kunnen deelnemen aan de samenleving. Beleid voor iedereen wordt samen gemaakt. Beiden gebruiken ICF als uitgangspunt en hulpmiddel voor maken van beleid. Compensatieplicht is voor beiden het uitgangspunt.\n\nDe heer Moes, directeur van de Catharinastichting gaf een uitgebreide uitleg over de verhuizing van de oude Swinshoek naar Stuifakker, de nieuwe naam van de enorme kolos naast het gemeentehuis. Hij probeerde de zorgen weg te nemen die door de Partij Westvoorne in de vorige commissie naar voren waren gebracht (en die overigens, zeker in verkiezingstijd, ook door andere partijen werden gedeeld). De heer Moes had een helder verhaal en ging zonder omwegen in op de vragen van de commissie.\n\n Duidelijk werd dat de Catharinastichting er alles aan doet om de verhuizing zo goed mogelijk te laten verlopen en ook de daaropvolgende gewenningsperiode. Maar als we bijvoorbeeld kijken naar een wens van de PW, een gezamenlijke maaltijd voor de mensen die soms na 20 jaar verzorging weer zelfstandig zouden moeten gaan koken, bleek dat weliswaar mogelijk, maar wel tegen betaling van 8,50 euro voor een driegangenmenu, waar de heer Moes naar eigen zeggen nog 2euro op moet toeleggen. Op \u2018maaltijden laten bezorgen\u2019 zit de Catharinastichting ook niet echt te wachten: \u2018Ik verkoop zelf ook maaltijden\u2019, aldus Moes. Hier ligt een taak voor de wethouder om namens de gemeente de verantwoordelijkheid te nemen voor het welzijn van de inwoners van de Swinshoek die naar Stuifakker verhuizen. De Partij Westvoorne is benieuwd naar zijn plannen en daden. De verhuiskostenvergoeding bleek overigens een sigaar uit eigen doos. In een schrijven dat na schorsing van de vergadering ineens op tafel lag, zelfs de afzender was niet duidelijk, werd melding gemaakt van het feit dat de gemeente in juni 2010 het WMO-loket spreekuur in de Swinshoek zal houden. Ook bureau sociale zaken zal in juni 2010 spreekuur houden in de Swinshoek. De PW heeft de wethouder gevraagd deze spreekuren voortaan in de Stuifakker te houden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=145&terug=1", "body": "Wat gaat Partij Westvoorne nog leren?\n\n Dinsdag 22 juni bracht ik een bezoek aan de raadsvergadering van de gemeente Westvoome. Wat opviel was dat Partij Westvoome (PW) niet op de inhoud van de agendapunten debatteerde, maar voortdurend punten van orde vroeg. Eenmaal werd om schorsing van de vergadering gevraagd. Waama PW, zoals gebruikelijk, als eerste het woord kreeg bij de hervatting van de vergadering. Men kon echter niet aangeven waarom er om schorsing was gevraagd. \"We wilden even overleggen\", was het antwoord van de heer Kraaijeveld, maar geen van de raadsleden begreep of het nou wel ging om de inhoud van het agendapunt.\n\n PW, die als nieuwkomer meteen in de gemeenteraad kwam met 5 zetels, gedroeg zich tijdens de laatste openbare coalitiebespreking in het gemeentehuis al als een Stalinistische partij. Nu drie maanden na de verkiezingen stelt zij alles in het werk om een vergadering voortdurend te ontregelen. Zo lijkt het wel. Als buitenstaander vraag je je af of de leden van PW wel de stukken lezen en zo ja: 'begrijpen zij de materie wel?' Aan de vragen die gesteld werden (overigens zijn daar de commissies voor) en de opmerkingen doet het ergste vrezen.\n\n Door deze handelwijze van PW is het nu achteraf begrijpelijk waarom mevrouw Van Blom destijds de Partij van de Arbeid met ruzie heeft verlaten en dus toen ook de gemeenteraad. Politieke partijen bestaan bij de gratie van meningsverschillen en inzichten. Daar is niks mis mee. Maar als men geen inzicht heeft in zaken dan heeft men ook niets te zoeken in een gemeenteraad. Leidend moet zijn voor een raadslid; het dienen van het algemeen belang! Dit laatste zie ik bij PW nog niet zomaar gebeuren.\n\n Voor de voorzitter van de gemeenteraad, burgemeester De Jong, heb ik groot respect. Hij stelt toch alles in het werk om de raadsvergadering ordelijk te laten verlopen. Ondanks zijn inspanning kon niet voorkomen worden dat op 22 juni de raadsvergadering om middernacht, twaalf uur, de vergadering pas gesloten werd. Dit alles is rechtstreeks te verwijten aan PW.\n\n LJ.Laaij, Oostvoome\n\nReactie op het artikel van L.J. Laaij d.d. 30 juni 2010 in Weekblad Westvoorne\n\n Laaij, de gewezen fractievoorzitter van de VVD, meent de Partij Westvoorne te moeten vergelijken met een stalinistische partij. Dat is onacceptabel, zeker voor een gewezen politicus, die zou moeten weten waar het stalinisme voor staat.\n\n Stalin en Hitler worden altijd in \u00e9\u00e9n adem genoemd als dictators in een totalitair systeem, die hun macht zeker stelden door middel van onderdrukking, terreur en het vermoorden of in strafkampen opbergen van politieke tegenstanders. Leugens over politieke tegenstanders werden daarbij vaak als middel gebruikt om die moorden of opsluitingen te rechtvaardigen.\n\n Stalins politiek werd, als radicale en gewelddadige uitwas van het communisme, drie jaar na de dood van Stalin onder het bewind van Chroestjev veroordeeld als zijnde misdadig. Helaas zijn er nog steeds totalitaire regimes en helaas worden er nog steeds leugens over politieke tegenstanders verteld. Het schijnt moeilijk te zijn iets van de geschiedenis te leren. \n\n Iedereen met een heel klein beetje verstand van politiek zal begrijpen dat een partij als de Partij Westvoorne, in wier partijprogramma burgerparticipatie centraal staat, het tegendeel is van een totalitair systeem. Burgerparticipatie staat voor het betrekken van burgers bij de politieke besluitvorming, terwijl een totalitair systeem burgers door middel van terreur aan de wil van de politieke machthebber onderwerpt.\n\n Aangezien Laaij blijk geeft een zeer onzorgvuldig denker en schrijver te zijn, laat ik de rest van zijn uitlatingen over de PW en haar fractievoorzitter maar buitenbeschouwing. Ik denk, dat iedereen wel begrijpt dat ook die nergens op slaan. Wie zich een oordeel wil vormen over de wijze waarop de PW de raadsstukken bestudeert en van commentaar voorziet, raad ik aan onze website (www.partijwestvoorne.nl) te bezoeken, met ons te komen praten of een keer een raadsvergadering te komen bijwonen.\n\n Omdat Laaij een prominent lid is van de lokale VVD en nog steeds als adviseur van de huidige fractievoorzitter optreedt, verwacht de Partij Westvoorne van zowel de fractie als het bestuur van de VVD dat zij publiekelijk, dat wil zeggen in het Weekblad Westvoorne, afstand zullen nemen van zijn artikel en de daarin door hem ingenomen stellingen.\n\n Namens de Partij Westvoorne,\n\n Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=149&terug=1", "body": "Intussen ook een speerpunt van het college en alle politieke partijen, maar dat is makkelijker gezegd dan gedaan. Het laten meedoen van burgers aan het besturen van je gemeente is geen eenvoudige zaak, zeker niet als het er de laatste jaren niet zo van gekomen is een echt goede band op te bouwen met de inwoners.\n\nMaar goed, het begin is er, zullen we maar zeggen. Het is aan ons allen om echt invulling te geven aan wat tot nu toe een mooi begrip is, dat te pas en vooral te onpas wordt aangehaald.\n\nEen onderwerp waar de raad al even mee bezig is, het veranderen van de eigen vergaderstructuur. Al een paar keer eerder in de commissie besproken, de laatste maanden, en daarbij ging het er op zijn zachts gezegd niet altijd even vriendelijk aan toe. Er was naar ons idee ook wel het een en ander aan te merken op de eerste rapportage van de werkgroep. In plaats van te luisteren naar onze kritiek, werd deze door de coalitiepartijen afgedaan als gezeur. Een extra ingelaste inhoudelijke discussie- en informatiebijeenkomst, waarbij het onderwerp wat op afstand van de politieke tegenstellingen werd gezet en bovendien enkele hoofdrolspelers uit de coalitiepartijen onbraken, leidde tot verheldering en een aantal verbeteringen in de originele plannen. Helaas werd ook gekozen voor een wijziging waarbij het politieke debat uit de raadsvergadering werd gehaald, in een soort van commissievergadering, zodat ook fractie assistenten konden aanschuiven bij het raadsdebat. Dit \u2018debat\u2019 zou ook niet langer voorgezeten worden door de raadsvoorzitter en het zou ook niet langer goed te volgen zijn via internet. Dit alles om de kleine partijen in de raad niet te zwaar te belasten. De raadsvergadering zelf zou worden gedegradeerd tot een soort hamertje-tik: geen vragen, geen debat \u2013 gewoon stemmen.\n\nU zult begrijpen dat we hier niet mee konden instemmen. Het raadsdebat dient naar ons idee volwaardig en in de openbaarheid te worden gevoerd. Het moet dus ook goed te volgen zijn via internet. Daarbij moet ook rekening worden gehouden met het democratische gehalte; het kan naar onze mening niet zo zijn, dat de raadsleden die u als uw vertegenwoordigers hebt gekozen, worden gedegradeerd tot handopstekers en stemmentellers.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=137&terug=1", "body": "Mogen we deze keer met de eindconclusie beginnen? Deze avond was een voorbeeld van hoe een commissievergadering op geen enkele manier bijdraagt aan een goede besluitvorming in de gemeenteraad. Met alle partijen en het voltallige college aan tafel van pakweg acht tot elf uur was het treurig om na afloop vast te moeten stellen dat nauwelijks inhoudelijk was gediscussieerd over de belangrijke zaken die deze avond op de agenda stonden. Er was voorafgaand aan de vergadering zoveel werk verzet door de partijen, dat had beter verdiend.\n\nHet was ook geen gemakkelijke combinatie van agendapunten, wat tijdens de vergadering naar voren kwam in de aarzeling over punten wel of niet combineren, de volgorde veranderen, maar er had beslist meer in gezeten.\n\nHet zou eigenlijk de hele avond over geld gaan. Allereerst stond een brief van accountant Deloitte op het programma, over de jaarrekening van 2009, daarna zouden jaarverslag en jaarrekening van 2009 worden besproken, gevolgd door de indeling raadsprogramma\u2019s begroting 2011, de kadernota 2011 en tot slot de takendiscussie (bezuinigingen). Tussen de eerste 2 punten was een duidelijk verband, net als tussen de laatste 3, over de financi\u00ebn voor de komende jaren.\n\nSimpel gezegd kwam het er op neer dat collegebesluiten door de accountant op rechtmatigheid moesten worden getoetst, omdat ze bovenop de wettelijke waren opgenomen in het normenkader waarbinnen getoetst moest worden. Dat was in de voorgaande jaren overigens ook al zo geweest, maar nu wilde de accountant deze toetsing achterwege laten en vroeg daarom de raad om achteraf, met terugwerkende kracht het normenkader aan te passen, zodat de controle op rechtmatigheid van collebesluiten achterwege kon blijven. Saillant detail hierbij was dat de accountant in een eerdere uitleg ook al had aangegeven dat het ambtelijk apparaat om onduidelijke redenen de (afgesproken) interne controle van de collegebesluiten over 2009 ook niet had uitgevoerd. Blijkbaar bestond er geen enkele behoefte de besluiten genomen door het vorige college (kent u ze nog?) op rechtmatigheid te controleren.\n\nDe Partij Westvoorne dacht en denkt daar anders over. Als het opnemen van de collegebesluiten in het normenkader, ongebruikelijk en ongewenst is, zoals de accountant aangeeft, dan zou de raad zich over aanpassing van het normenkader kunnen buigen. Maar waarom met terugwerkende kracht, onder tijdsdruk een geforceerde beslissing nemen?!\n\nOver dit onderwerp kunnen we kort zijn; gelet op ons standpunt over de door Deloitte gevraagde aanpassing van het normenkader, kan de Partij Westvoorne niet instemmen met de jaarrekening.\n\nEen nieuw college met een nieuwe portefeuilleverdeling. Daar hoort een nieuwe indeling van de raadsprogramma\u2019s bij. \u2018Een programma is een samenhangende verzameling van producten, acitiviteiten en geldmiddelen, die gericht is op het bereiken van vooraf vastgestelde maatschappelijke effecten, waaraan indicatoren gekoppeld kunnen worden\u2019, zo wordt het omschreven in het raadsbesluit dat gevraagd wordt. Het komt neer op een logische verdeling van de werkzaamheden en verantwoordelijkheden onder de collegeleden, volgens de portefeuilles die zijn samengesteld.\n\nNiets bijzonders, dit agendapunt, maar toen Emma van Blom aangaf dat geen van de wethouders blijkbaar politiek verantwoordelijk was voor communicatie en burgerparticipatie, een onderwerp waarvan de coalitiepartijen beweren dat het hoge prioriteit heeft, ontstond toch nog een karakteristieke discussie. Wethouder Van Montfoort reageerde fair en stelde voor deze vergissing de volgende dag in het college overleg te bespreken, maar hij stond alleen. Wethouder Klok wenste desgevraagd al helemaal niet te reageren, wethouder Groenewegen stamelde wat en de heren Van Lith en De Jong, die hierin vanuit de raad van harte werden ondersteund door Arjen Littooij van het CDA, probeerden als vanouds recht te praten wat krom is. \u2018Het was niet vastgelegd, want alle wethouders waren politiek verantwoordelijk voor dit zeer belangrijke punt. Dat lag z\u00f3 voor de hand, dat hoefde niet opgeschreven te worden.\u2019 Eerlijke en open communicatie volgens het Westvoornse college. \u2018Ergens een punt aan lullen\u2019, zou je beter kunnen zeggen.\n\nBurgemeester De Jong legde nog eens omstandig uit hoe de verantwoordelijkheid van het college in elkaar zat, dat de collegeleden gezamenlijk de verantwoordelijkheid droegen, als ware musketiers, \u00e9\u00e9n voor allen\u2026 u kent het wel. Toen Emma van Blom hem er aan herinnerde dat het aan het eind van de vorige periode, met het wegsturen van wethouder Geers er toch heel anders aan toe gegaan was, viel dat duidelijk niet in goede aarde.\n\nMaar verdorie, nog veel te vaak zien we gewoon dat er een groot verschil bestaat, tussen wat gezegd of op papier gezet wordt en wat daadwerkelijk wordt gedaan. En het is zo gemakkelijk: eenvoudig erkennen dat je iets niet goed hebt gedaan of over het hoofd gezien, met een kwinkslag desnoods, en de boel repareren. D\u00e1n zet je een stap vooruit.\n\nLastig, lastig, lastig. \u2018Een kadernota die geheel in het teken staat van de takendiscussie en de bezuinigingen\u2019, aldus het voorwoord. En de takendiscussie wordt pas verderop in de vergadering behandeld. Uiteindelijk was er een soort gecombineerde behandeling van deze twee agendapunten en toch ook weer niet.\n\nVoorzitter Jaap Heijndijk, die in het leiden van de commissievergadering al eerder had laten zien waar zijn politieke voorkeuren liggen, maakte het nu wel erg bont. Emma van Blom had aangegeven dat de Partij Westvoorne twee woordvoerders had voor deze punten, maar evenzogoed snoerde voorzitter Heijndijk haar later de mond, omdat Hans Kraaijeveld al aan het woord was geweest namens onze partij. Op dat moment was eigenlijk al duidelijk geworden dat van een goede inhoudelijke discussie geen sprake zou zijn, deze avond.\n\nDat het coalitieprogramma leidend werd genoemd voor de kadernota, beloofde niet veel goeds, zeker toen bleek dat in de nota gewoon de conceptversie was opgenomen, die we al eerder hadden afgedaan als een verzameling van vage kreten en holle retoriek. Van de beloofde nadere uitwerking was geen sprake geweest, noch van het toevoegen van de inbreng van anderen, zoals eerder toegezegd. Voor de Partij Westvoorne een onacceptabel gegeven. Overigens maakte ook de PvdA een voorbehoud.\n\nWe kregen meteen een goede indruk van de manier waarop wethouder Groenewegen invulling geeft aan zijn verantwoordelijkheid ten aanzien van de burgerparticipatie. Op de vraag wie zich bezighielden met het onderzoeken van de mogelijke programmering van cultureel centrum De Man, antwoordde de wethouder dat aan beheerder Arno was gevraagd wat mensen te zoeken om dit samen te bekijken. Wie deze 3 of 4 personen waren, of wat hun achtergrond was, dat wist de wethouder niet. De Partij Westvoorne heeft andere idee\u00ebn over burgerparticipatie, dat zal duidelijk zijn.\n\nDe bezuinigingen dus. De ambtenaren was opgedragen op zoek te gaan naar 25% mogelijke bezuinigingen op hun afdeling: 10% op personeelskosten en 15% op de uit te voeren taken. Ze waren hard aan het werk gegaan met als resultaat een boekwerk met per sector een enorme lijst van mogelijke bezuinigingen. Men had drie avonden uitgetrokken om nadere uitleg te geven en in te gaan op vragen en opmerkingen, Geen half werk dus. De bedoeling was dat de raadsfracties de bezuinigingen zouden aanvinken die ze doorgevoerd wilden zien om tot het beoogde resultaat te komen.\n\nDe Partij Westvoorne heeft voor een alternatief plan gekozen, waarbij we geprobeerd hebben verder te kijken dan de neus van de gemeentesecretaris lang is. Op zoek naar werkelijke verbeteringen en een goede balans tussen de benodigde bezuinigingen, of wellicht ombuigingen, en de kwaliteit van ons Westvoornse leven, hebben we een mix bedacht van efficiency verbetering binnen het ambtelijk apparaat, daar ook in te investeren met scholing, het pragmatisch inzetten van de overwaarde in ons gemeentelijk woonbedrijf, investeringen in voorzieningen binnen onze gemeente en daar waar echt voor de handliggend, bezuinigingen.\n\nOndanks eerdere, gemakkelijke verwijten, dat de Partij Westvoorne niet zou willen meedenken over de bezuinigingen, hebben we keihard gewerkt en nagedacht over hoe we de veranderde economische situatie het hoofd zouden kunnen bieden zonder meteen aan alle kanten in het wilde weg een onsamenhangend geheel van bezuinigingen door te voeren.\n\nWe hadden hier graag uitgebreid inhoudelijk over gesproken met de andere partijen, met open vizier en op zoek naar gezamenlijk gedragen, echt goede oplossingen. Helaas is het er niet van gekomen. De coalitiepartijen hielden angstvallig vast aan de door hun gevulde voetbalpool met bezuinigingen.\n\nOp een vraag van Westvoorne naar alweer nieuwe metingen aan de Voorweg en Heveringseweg (er hadden na de tweede \u2018evaluatie\u2019 weer telkabels over de weg gelegen en er was iemand gezien die naar wij dachten snelheidsmetingen verrichte) moest wethouder Van Lith het antwoord schuldig blijven. Hij had de kabels ook gezien, maar geen idee waar die voor waren en wie ze neergelegd had.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=147&terug=1", "body": "Nee, niet van onze vaste verslaggever. Maar dat had U zomaar kunnen denken, bij het \u2018artikel\u2019 over de goedgekeurde begroting in Westvoorne, vorige week in deze krant. Een zo op het oog redactionele bijdrage waarin op neutrale wijze verslag werd gedaan van de begrotingsbehandeling in de Westvoornse Raad. Zo leek het althans.\n\nOmdat ik de inhoud van het stuk helemaal niet in overeenstemming vond met wat er werkelijk was gepasseerd, besloot ik de krant te bellen om te vragen waarop het was gebaseerd. Toen werd al snel duidelijk wie de schrijver was. Arjen Littooij, fractievoorzitter van de plaatselijke CDA, had het ingestuurd, natuurlijk zonder zijn naam eronder te zetten, met de overduidelijke bedoeling u te laten geloven, dat het door een onafhankelijk, betrouwbaar iemand geschreven was. Zoekt u er alstublieft de Westvoornse Courant van vorige week nog even bij en oordeelt u zelf. Littooij gaat zelfs zo ver, zichzelf nog even aan te halen: \u2018fractievoorzitter Littooij spreekt van een mooi resultaat.\u2019\n\nDat de heer Littooij de indruk wil wekken dat de teruggedraaide bezuinigingen en het vervallen van de rioolbelasting voor garageboxen mede te danken zou zijn aan de coalitiepartijen, terwijl wij er al sinds het voorjaar op hebben aangedrongen, is tot daar aan toe, maar als hij beweert dat de bezuiniging op de vakleerkracht gymnastiek van de baan is, dan is dat een klinkklare leugen. Volgens de plannen van het college is de functionaris die zal worden aangesteld namelijk geen vakleerkracht en bovendien zal deze functionaris aanzienlijk minder tijd (een derde) aan de gymnastieklessen voor basisscholen gaan besteden.\n\nAls u leest dat de gemeente iets heeft toegezegd over bouw van sociale woningen in Rockanje, op aandringen van de coalitiepartijen, weet u zelf waarschijnlijk ook wel hoe laat het is: in de komende vier jaar moet ergens een \u2018onomkeerbaar besluit\u2019 hierover worden genomen. Nou, dat zet zoden aan de dijk! Onze motie waarin het college werd opgedragen uiterlijk 1 mei 2012 met de bouw van sociale woningen in Rockanje te beginnen, haalde het niet. Het moet natuurlijk niet te concreet worden, want hoe vager de toezegging, hoe makkelijker het college zich eruit kan draaien. Oordeelt u zelf maar of de verkiezingsbeloften van met name VVD en Gemeentebelangen hiermee worden ingelost, zoals Littooij suggereert. Rockanje is aan de beurt, was de kreet van de VVD. Aan de beurt om weer een oor aangenaaid te krijgen, zeker.\n\nDe bezuiniging op het jeugdwerk van Push in 2011 gaat gelukkig niet door. Maar voor 2012 moet er wel een deugdelijk, nieuw jeugdbeleid klaarliggen, vinden wij. Daar zullen we als Westvoorns bestuur samen de schouders onder moeten zetten. Een kwestie van onderling vertrouwen, maar ook een kwestie van vertrouwen van burgers in hun bestuur.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=146&terug=1", "body": "Helaas heeft onze motie, waarmee de mogelijkheid geboden werd om via de koopgarant regeling een kortingspercentage van 30 tot 40% op te verkopen woningen van het woonbedrijf te regelen, het niet gehaald. Het gebeurt gelukkig regelmatig dat onze voorstellen op een later moment door het college wederom ingediend worden en dat zou ons in dit geval niet verbazen.\n\nAlle coalitiepartijen (VVD, CDA, GBW, D66) roepen om het hardst: \u2018Rockanje is aan de beurt\u2019. Wij moeten u echter teleurstellen: de beloofde sociale woningbouw komt er voorlopig niet. Onze motie met het verzoek om per mei 2012 te starten met de bouw van sociale woningen in Rockanje, haalde het niet. Volgens wethouder van Lith was 2012 niet haalbaar en dus vroegen wij: 2013 dan? Antwoord: \u2018nee\u2019, 2014?, \u2018nee\u2019, 2015? \u2018nee\u2019. Zelfs op onze vraag of de wethouder kon toezeggen dat er eind 2016 een aanvang met de bouw van die woningen gemaakt kon worden, bleef het antwoord: \u2018nee\u2019. Rockanje aan de beurt? Helaas niet.\n\nWij hebben zowel een amendement als een motie ingediend om de kwaliteit van het nieuw op te stellen jeugd- en jongerenbeleid te garanderen en de voorgestelde bezuiniging op Push op te schorten totdat er duidelijkheid is over dat nieuwe beleid. Gelukkig kon wethouder Groenewegen zich uiteindelijk in onze argumenten vinden. Zijn toezeggingen, om in 2011 niet te bezuinigen maar eerst nieuw beleid te ontwikkelen, waren duidelijk en daardoor konden wij onze motie en ons amendement intrekken. Wij zullen hem aan zijn toezeggingen houden.\n\nOns amendement over het kunstgrasveld voor OVV, heeft het niet gehaald. Wij vinden het heel droevig dat onze gemeente zo weinig geld over heeft voor sport. Dat belooft ook niet veel goeds voor de verhuizing van de voetbalvereniging Rockanje. Ook die zal ongetwijfeld geld nodig hebben om de nieuwe locatie goed te kunnen inrichten. Wij hopen dat er tegen die tijd nog geen sprake van gemeentelijke herindeling is, want dan zijn wij ons kapitaal uit het woningbedrijf kwijt en zal er voor geen enkele sportvereniging nog wat te halen zijn.\n\nGroenewegen was helaas verre van duidelijk over de verstrekte subsidie aan het Trefpunt en de gevolgen daarvan voor de vrijwilligersorganisaties Swor en Lasso. Swor en Lasso zijn al jaren werkzaam in de Swinshoek en de Leemgaarde waar zij met name recreatieve programma\u2019s en onder andere politieke debatavonden verzorgen. Dit allemaal met een heel klein budget.\n\nDoordat de gemeente in samenwerking met de Catharina Stichting nu besloten heeft WZW-Trefpunten in de Swinshoek en de Leemgaarde te organiseren, waarvoor in 2011 48.000 euro subsidie beschikbaar gesteld wordt (de jaren daarna 25.000), terwijl Swor en Lasso het met nog geen 1000 euro per jaar moet doen, dreigen Swor en Lasso in een oneerlijke concurrentiestrijd met de Trefpunten ten onder te gaan.\n\nEr zijn allerlei drastische bezuinigingsmaatregelen ingevoerd, waarmee de extra gelden voor het nieuwe collegebeleid in schril contrast staan. Zo krijgt Westvoorne nu naast een wethouder economie (Klok) ook een nieuwe ambtenaar economie en een eigen ondernemersloket. Maar volgens ons moet economische beleid juist in samenwerking met de omliggende gemeenten (ISVP) ontwikkeld worden. Dat is niet alleen zinvoller, maar scheelt ook heel veel geld. Naar aanleiding van het door ons ingediende amendement merkte Klok letterlijk op: \u2018dat wat moet, regionaal zal worden aangepakt, maar dat ook lokaal zaken nodig zijn\u2019. Eerlijk gezegd een behoorlijk vage uitspraak. Wat is er zo dringend lokaal nodig dat daarvoor zoveel budget beschikbaar gesteld moet worden. Klok hield vol dat het loket en de ambtenaar er moeten komen en dat daar in 2011 100.000 euro voor nodig is. De coalitiepartijen waren het daar volledig mee eens.\n\nEn dat, terwijl er nog geen economisch beleid ontwikkeld is. We gaan het geld vast uitgeven, maar we weten nog niet waaraan. De Partij Westvoorne vindt dit een slechte zaak.\n\nHet slechte nieuws is dat er van dat doeltreffende meten meteen weer niets terecht komt, want ons amendement, waarin we stelden dat het interactieve planproces voor het glastuinbouwgebied Tinte ge\u00ebvalueerd moet worden, werd de coalitie afgewezen.\n\nDit interactieve planproces wordt nota bene nog steeds als goed voorbeeld van interactief beleid en burgerparticipatie aangehaald. Terwijl de meerderheid van de deelnemers zich niet in het proces noch in het eindresultaat kon vinden en het ontwerpbestemmingsplan uiteindelijk door het college maar niet verder in behandeling genomen werd. Wij vragen ons echt af wat hier mee beoogd wordt. Wil het college wat leren of wil het koste wat kost de eigen fouten goedpraten?\n\nHoewel het ons gedeeltelijk gelukt is de begroting bij te sturen, zijn er toch een aantal zaken ongewijzigd gebleven. Met name het uitblijven van sociale woningbouw, het vasthouden aan een lokaal economisch beleid en het niet uitvoeren van noodzakelijke evaluaties ten behoeve van goed burgerparticipatiebeleid hebben ons doen besluiten niet in te stemmen met de begroting.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=144&terug=1", "body": "Woordvoerders: Alice Vermeer en Leo Gelderland\n\n - Algemeen\n\n De laatste commissievergadering voor de zomervakantie, met een niet al te lange agenda, maar wel met een paar boeiende agendapunten.Het zou deze avond heel veel over de Wmo gaan en ook nog over kunst, wederom in de Meander, maar nu ook in Stuifakkers, zeg maar de Nieuwe Swinshoek.\n\n - Agendapunt 4b. Lijst van Toezeggingen\n\n Naar aanleiding van de Exploitatiekosten van de Meander, de Merel en de Man merkt Alice Vermeer op dat de verwachte inkomstenen uitgaven moeilijk in te schatten zijn en dat voor de uitgaven met betrekking tot het groot onderhoud op langere termijn nog geen bedrag is vastgesteld. De PW zou graag willen vernemen van de wethouder wanneer daar in de commissie overgesproken kan worden. Omdat nog niet duidelijk is wanneer het op de agenda komt, zal de PW fractie hier in de volgende vergadering op terug komen.\n\n Alice Vermeer stelt verder dat de heer Groenewegen in de notulen toe zegt op korte termijn te gaan praten met Push en de Jeugdraad. Dit staat echter niet bij de lijst van toezeggingen. Zij vraagt wanneer dat overleg plaats vindt en zij merkt verder op dat zij aangeboden had mee te denken met de jongeren, maar dat daar nog geen gehoor aan is gegeven.\n\n Naar aanleiding van haar vragen en opmerkingen is er een uitnodiging ontvangen voor een werkgroep met afvaardiging Jeugdraad en wethouder.\n\n - Agendapunt 6. Rapport rekenkamercommissie aanbesteding Wmo\n\n Volgens de Partij Westvoorne had dit rapport besproken moeten worden in de commissie ABZM, omdat de Wmo niet het onderwerp van het onderzoek was, maar de manier waarop de aanbestedingen voor de nazorgfase (krijg men geleverd en gefactureerd waar om gevraagd is) zijn geregeld binnen de gemeente. Echter, de andere fracties zagen dit rapport toch liever in de WOW-commissie behandeld en dus bleef het op de agenda staan.\n\n In conclusie is dit rapport zeer kritisch waren over de procedurele aanpak van de diverse gemeenten wat betreft de aanbesteding en de borging van de benodigde kwaliteit. Hellevoetsluis en Westvoorne, in \u00e9\u00e9n adem genoemd omdat Westvoorne deze taken volledig heeft uitbesteed aan Hellevoetsluis, brengen het er zo mogelijk nog slechter vanaf dan de andere gemeenten. De totale kosten voor Westvoorne en de kosten per inwoner zijn enorm hoog vergeleken bij de omringende gemeenten. E\u00e9n van de belangrijkste vragen die door de PW gesteld werd, is of er een mogelijk verband was tussen die hoge kosten en de samenwerking met Hellevoetsluis.\n\n De vertegenwoordigers van de rekenkamercommissie en onderzoeksbureau Zaker, aanwezig om het rapport toe te lichten en vragen te beantwoorden, laten er geen twijfel over bestaan dat zij het verstandig vinden de uitbesteding van Wmo-werkzaamheden aan Hellevoetsluis te heroverwegen. De Partij Westvoorne had in de vorige commissievergadering, ook bij behandeling van de bestuursrapportage, al gevraagd de eventuele stopzetting van deze \u2018samenwerking\u2019 met Hellevoetsluis te onderzoeken. Met name de VVD woordvoerder was daar toen fel op tegen. Echter in deze vergadering bleek nu ook de VVD er nu ook een voorstander te zijn de samenwerking te be\u00ebindigen, terwijl het CDA dat op weblog en in krant reeds had aangegeven.\n\n - Agendapunt 7. Stand van zaken uitvoering Wmo Hellevoetsluis\n\n Onder dit agendapunt werd vervolgens de hernieuwde samenwerking met Hellevoetsluis besproken. Het gaat hier om een samenwerking die heel veel problemen heeft gegeven, waar alle zeilen moesten worden bijgezet om teveel betaald geld terug te krijgen en waar de rekenkamercommissie op zijn minst grote vraagtekens bij plaatst. Echter staande de vergadering werd door de wethouder meegedeeld, dat het college het nieuwe, op een aantal punten verbeterde samenwerkingscontract in principe al op 1 mei 2010 had goedgekeurd. In feite kan de commissie deze beslissing dus niet meer be\u00efnvloeden. De PW spreekt haar ontevredenheid uit over deze gang van zaken. \n\n De PW heeft bovendien in de vergadering en later schriftelijk een aantal grote en zinnige vraagtekens geplaatst bij dit samenwerkingscontract. Wellicht is er, omdat de goedkeuring in principe heeftplaatsgevonden, alsnog een mogelijkheid om deze samenwerking te be\u00ebindigen. Echter, aan het eind van de vergadering spraken VVD en CDA toch weer hun vertrouwen uit in de samenwerking...De PW ziet dit als draaien en inconsistentie in het beleid.\n\n - Agendapunt 8. Bestemmige reserve kunst2010: Meander en Stuifakkers\n\n Nadat een vergelijkbaar voorstel enige weken geleden door de wethouder was teruggenomen, werd nu wederom 100.000 euro uit de reserve kunst gevraagd om uit te geven aan kunst bij de Meander en Stuifakkers (respectievelijk 65.000 en 35.000 euro maximaal.) Omdat het plan dat nu gepresenteerd werd, zo mogelijk nog vager was dan het vorige, heeft de PartijWestvoorne een duidelijk voorbehoud gemaakt. Niet omdat de PW het maatschappelijk belang van kunst niet onderkent en geen geld aan kunst wil uitgeven, maar omdat de in het voorstel genoemde uitgangspunten niet voldoende detail bieden. \n\n Verder heeft de Partij Westvoorne moeite met de manier waarop bij dit onderwerp invulling wordt gegeven aan \u2018burgerparticipatie\u2019. Het plan is namelijk om de Stichting Vergezichten samen met enkele kunstminnende inwoners een keuze te laten maken. De PW vindt dat deze groep mensen niet in voldoende mate een doorsnee van de burgerij vertegenwoordigt.\n\n Agendapunt 10. Rondvraag\n\n Bij de Rondvraag bracht Alice Vermeer voor de PW het volgende naar voren:\n\n Wij hebben in de vorige commissie WOW een presentatie gehad over de betekenis van de methode agenda 22. De heer Rosier heeft aangeboden met de gemeenten mee te denken. Mag ik u instemming vragen om hier een voorstel voor te doen, zodat we bij de komende projecten een meer gedegen advies kunnen geven? Te denken valt daarbij aan het woonzorg complex van Olaertsduyn en de te bouwen wijk achter de Formido. Mijn voorstel is een module op te stellen die wij in het vervolg kunnen gebruiken bij nieuwbouwprojecten.\n\n De Commissie WOW stemde unaniem in met het voorstel om een module voor te bereiden voor de vergadering in oktober 2010.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=142&terug=1", "body": "Woordvoerders: Hans Kraaijeveld en Emma vanBlom\n\n - Algemeen\n\n Zoals u ziet worden niet alle agendapunten hieronder behandeld. Mocht u vragen hebben over agendapunten die hier niet vermeld staan, dan kunt u daarover altijd een van onze fractieleden benaderen. \n\n - Agendapunt 6. Begroting 2011 stadsregio Rotterdam\n\n Dit punt had al eerder op de agenda van ABZM gestaan en toen werd het advies aan de commissie gegegeven niet met de begroting van de stadsregio in te stemmen, omdat de regio zich niet aan de taakstellende bezuiniging gehouden had. \u2018Afspraak is afspraak\u2019 vond men toen.Nu niet meer, want nu is het advies wel in te stemmen met de begroting. De PW vindt \u2018afspraak is afspraak\u2019 op zich een onvoldoende argument om iets af te wijzen. Dat bleek ook nu want uiteindelijk ging het om een bedrag van 1600 euro. Wat wij wel verontrustend vinden is dat er een taakstelling (bezuiniging) van 23 miljoen vastgesteld wordt zonder dat er duidelijkheid is hoe die ingevuld zal worden. Het zou heel goed kunnen dat er bezuinigingen komen die voor Westvoorne heel nadelig uitpakken. Op onze vraag wat er gebeurt als Westvoorne niet instemt met een bezuinigingsvoorstel, werd door de burgemeester (de portefeuillehouder) geantwoord dat er dan \u201ceen begrotingsprobleem is\u201d. Dat was voor ons een onduidelijk antwoord. Na enig doorvragen kwam er wel een duidelijk antwoord: \u201cHet algemeen bestuur stelt de begroting vast. Dat is een meerderheidsbesluit en daar zijn wij als Westvoorne aan gehouden\u201d. Dat maakte het voor PW onmogelijk om in te stemmen met de begroting van de stadsregio. Niet vanwege die extra 1600 euro, maar wel vanwege de onduidelijkheid over de invulling van die 23 miljoen aan bezuinigingen. \n\n - Agendapunt 7. Financi\u00eble consequenties wachtgeld voor wethouders\n\n Dit punt werd van de agenda afgevoerd, omdater volgens de andere raadsleden al voldoende over gezegd was tijdens de behandeling van de motie van treurnis in de raadsvergadering van 22 juni 2010. De motie ging echter niet over de financi\u00eble consequenties, maar om de door B&W verstrekte onjuiste en onvolledigei nformatie over het gebruik van de wachtgeldregeling. Maar, zoals al eerder is opgemerkt, is lezen en luisteren best wel moeilijk.\n\nWij hadden nog wel wat vragen. Zo hadden wij graag willen weten hoe het met zo\u2019n regeling zit wanneer wethouders vrijwillig minder uren gaan werken.\n\n - Agendapunt 8. Procedure verwijderen asbest bij de sloop van De Rots\n\n In bijlage 3 behorend bij dit agendapunt wordt gesteld dat het verwijderen van het astbest volgens de geldende normen uitgevoerd is en van de genomen stappen een overzicht is gegeven.Wat voor ons nog niet duidelijk is, is of de stappen allemaal op het juiste moment genomen zijn. Wij hebben daarom gevraagd bij de stappenlijst de data van de vergunningen te leveren. Klok heeft toegezegd die data te leveren. \u201cDie kan ik morgen te leveren\u201d zei hij. We hebben ze nog steeds niet ontvangen. Naar aanleiding van dit agendapunt hebben wij gevraagd de procedure voor sloop en herontwikkeling van locaties op de agenda te plaatsten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=148&terug=1", "body": "Aan de commissieleden van de commissie Algemeen Bestuurlijke Zaken en Middelen (ABZM) werd tijdens de vergadering van 29 november 2010 een oordeel gevraagd over de opgestelde criteria voor de strandhuisjes op het strand van Rockanje. Dat zonder dat er ooit een besluit genomen is over het al dan niet toestaan van die huisjes op ons strand. Het college wil liever meteen de criteria voor die huisjes vaststellen, zonder over de wenselijkheid van die ontwikkeling te hoeven debatteren.\n\nWij, de oppositiepartijen PW en PvdA, vinden dat de burgers van Westvoorne hun oordeel moeten kunnen geven over de ontwikkeling van deze strandhuisjes. Dit omdat de duinstrook en het strand tussen de Eerste en Tweede Slag een totaal ander aanzien zullen krijgen. Niet alleen wanneer de huisjes er staan (half maart tot eind oktober), maar ook omdat gedurende de rest van jaar de twee meter hoge palen zullen blijven staan. Daarnaast zal een deel van dat strand, het beschutte gedeelte aan de duinrand, niet meer voor iedereen toegankelijk zal zijn. Dat lijkt ons voor onze burgers, maar ook voor de kampeerders op de Van Itersoncamping, een groot gemis. Het is de vraag of dit gemis opweegt tegen de door de coalitiepartijen verwachte toeristische meerwaarde van onze gemeente.\n\nOm te onderzoeken hoe de inwoners van Westvoorne tegenover deze ontwikkeling staan, stelde de Partij van de Arbeid tijdens de commissievergadering voor eerst de mening van burgers te peilen. De Partij Westvoorne stelde voor dit via een referendum te doen, een idee dat door de PvdA ondersteund werd. Helaas vonden de coalitiepartijen, VVD, CDA en D66 het niet nodig de mening van de burgers te vragen. Alleen Gemeentebelangen moest daar nog even over nadenken.\n\nWij hopen dat de raad uiteindelijk toch zal besluiten tot het houden van een referendum, maar daarvoor is wel een meerderheid in de raad nodig. Omdat wij het desalniettemin noodzakelijk vinden uw mening over de strandhuisjes te kennen voordat daar raadsbesluiten over genomen worden, verzoeken wij u de onderstaande vraag te beantwoorden. Hoewel wij uw antwoorden niet als uitkomst van een offici\u00eble peiling zullen kunnen gebruiken, geeft het ons wel inzicht in uw visie op de ontwikkeling van de strandhuisjes.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=152&terug=1", "body": "Hoewel ik geen Tintenaar ben, voel ik me natuurlijk toch wel met die pittige kern verbonden. Onze jongens gingen op Tintestein op school en daarvoor natuurlijk naar de Snatertjes. Het jaarlijkse Tintefeest staat rood omlijnd op de kalender aangegeven. Eigenlijk onvoorstelbaar dat een zo kleine kern zo fantastisch samenhangt. Als ik dan met paard en wagen door het dorp rij dan valt me wel een aantal zaken op. Zo is Tintestein met het verenigingsgebouw en de kerk eigenlijk een gehuchtje op zich. Dan even niets (de kade) en dan kom je in het dorp. Natuurlijk stapvoets anders ben je er al weer uit. De Weidehof is met zijn wei natuurlijk ideaal voor het Koninginnendagfeest, maar is toch een beetje een aangebouwd pukkeltje, wat geen recht doet aan Tinte. Begrijpt u me overigens niet verkeerd, natuurlijk wel gewoon laten staan die Weidehof.\n\nMaar hoe gaan we Tinte nu verder uitbreiden? Gaan we de hoogte in? Bouwen we nieuwe pukkeltjes eraan? Gaan we langs de kade richting Tintestein bouwen? We gaan het zien. Toch wil ik nog een andere mogelijkheid belichten. Overigens \u00e9\u00e9n die ik \u201cgepikt\u201d heb van San Francisco. Daar is aan het water in de jaren 60 een leuke wijk ontstaan op het water \u201cSausolito\u201d. Een onderkomen toen voor hippies en kunstenaars.\n\nMet het juist afgeronde kreekplan hebben we in en rond Tinte ook veel mooi en vooral leeg water gekregen. Laten we daar nu eens 20 tot 30 woonboten in leggen, geschikt voor bewoners die oog hebben voor de natuur. En dan het liefst een beetje opvallende kleuren. Een compleet waterwijkje, selfsupporting met zonnepanelen, windmolentjes. Dit zou overigens prima passen in \u201cWestvoorne natuurlijk actief\u201d. Stelt u zich eens voor: een wijkje in hoofdzaak toegankelijk via het water, geheel gericht op de natuur, mogelijk met kunstenaars, en zo kan ik nog wel even doorgaan. Of dit het moet worden is natuurlijk de vraag, misschien zijn er nog veel betere idee\u00ebn te bedenken. Ik hoop dat dit voorbeeld u aanzet tot creativiteit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=155&terug=1", "body": "Onderstaande passages heb ik bijgevoegd zodat we duidelijk voor ogen hebben welke besluiten er in het verleden genomen zijn t.a.v. de toekomstige recreatieve ontwikkeling van Westvoorne en hoe en op welk moment de strandhuisjes hun intrede gedaan hebben in de visieontwikkeling/besluitvorming.\n\nDe passages uit het rekenkameronderzoek heb ik bijgevoegd, omdat de PW van oordeel is dat we ons meer zouden moeten aantrekken van de aanbevelingen die daarin gedaan zijn, met name waar het gaat om de kaderstellende rol van de raad.\n\nIn grote lijnen liggen de functies en de ruimtelijke verdeling daarvan (gemeentelijk duinterrein) vast; er is weinig reden deze ter discussie te stellen. Wel is vanuit de beide functies \u2013 recreatie en toerisme en natuur en landschap \u2013 een duidelijke kwaliteitsverbetering mogelijk. (p.14).\n\u2022 Het berijden van paard, pony of menwagen in het hoogseizoen toe te staan v\u00f3\u00f3r acht uur 's morgens en na zes uur 's avonds en in het laagseizoen de hele dag.\n\nHet gemeentelijk duinterrein maakt deel uit van Natura 2000-gebied \u2018Voornes Duin\u2019. Onder regie van de provincie dient voor dergelijke terreinen een beheerplan te worden opgesteld, waarin wordt vastgelegd op welke wijze de zogenaamde instandhoudingsdoelen door de beheerders moeten worden gerealiseerd. In dit kader is het wenselijk gebleken een visie voor het gemeentelijk duinterrein te Rockanje te ontwikkelen. Daarvoor is opdracht verstrekt aan Vertegaal Ecologisch Advies en Onderzoek te Leiden. Deze heeft d.d. maart 2008 de \u2018Visie beheer en inrichting Gemeentelijk Duinterrein Rockanje\u2019 gemaakt. In de vergadering van de commissie ABZ/M d.d. 6 oktober 2008 is deze visie gepresenteerd. Van de in deze visie uitgewerkte scenario\u2019s heeft ons college zich uitgesproken voor scenario 3: een \u2018ambitieuze inrichting\u2019. Dit scenario is verder uitgewerkt in een inrichtingsplan met bestaande en nieuw aan te leggen wandel- en ruiterpaden en de aanleg van twee speelweiden/speelbos. Daarnaast is het plan gericht op het herstellen alsmede het cre\u00ebren van de duinvegetaties.\n\nHet inrichtingsplan doet zowel recht aan de aanwezige natuurwaarden binnen het gebied als aan het recreatief gebruik daarvan. Voor beide aspecten is er sprake van een versterking. Daarmee is er sprake van een kwaliteitsimpuls, die ook in breder verband een positieve bijdrage levert aan zowel de natuur- en recreatiebeleving van onze gemeente. Bovendien biedt het plan een invulling voor het beheer van het gebied, daar waar anderszins de provincie in het kader van Natura 2000 een beheerplan voor ook dit gebied moet opstellen. Door de provincie is aangegeven er rekening mee te houden als de gemeente zelf met een invulling daarvoor komt.\n\nWestvoorne beschikt over een gevarieerd aanbod van toeristisch-recreatieve mogelijkheden. Het strand is in verblijfskwaliteit de afgelopen jaren versterkt door de uitbreiding van het aantal strandpaviljoens, ontwikkeling van de strandpleinen (inclusief kwaliteitsverbetering van strandovergangen en parkeervoorzieningen) en de grote hotels hebben ge\u00efnvesteerd in kwaliteitsverbetering van hun product.\n\nDe traditionele rol die Westvoorne had, was altijd die van uitloop- en recreatiegebied voor het groot Rijnmond gebied. In 2010 blijven de traditionele doelgroepen die hiermee samenhangen een belangrijke rol spelen in het gebied. Het gaat dan om de dagrecreanten, verblijfsrecreanten (op de bungalow- en stacaravanparken) en natuurliefhebbers uit groot Rijnmond die graag naar Westvoorne komen. Er lijkt echter een verbreding te ontstaan in de doelgroepen voor het gebied. De laatste jaren zijn de volgende doelgroepen in opkomst:\n\nEnkele jaren geleden werden er in veel kustgemeenten kleine strandhuisjes in de duinen gebouwd. Hier was, en is, onder echte zee- en strandliefhebbers, veel behoefte aan. Aan de groei in strandhuisjes langs de Nederlandse kust is nu een einde gekomen, omdat de meeste gemeenten geen nieuwe bouwvergunningen meer afgeven voor dit soort vakantiewoningen Dit gebeurd om verschillende redenen, maar vaak omdat gemeenten geen eenzijdig beeld van relatief veel strandhuisjes aan hun kust willen zien, de vraag naar strandhuisjes is namelijk groot.\n\nHet oorspronkelijke karakter van Westvoorne is te benoemen als een groen-recreatief en dorps. Toekomstige ontwikkeling van de toeristisch-recreatieve voorzieningen moet aansluiten bij de keuze van Westvoorne om vast te houden aan het oorspronkelijke karakter van de gemeente. De certificering met QualityCoast ondersteunt hierbij. In de Toekomstvisie voor de gemeente, zoals vastgesteld in de raad op 15 december 2009, wordt gesproken over \u2018handhaving van het authentieke dorpse karakter van de verschillende kernen, het behoud van het toegankelijke groene karakter van de gemeente evenals het open buitengebied. Westvoorne blijft, met zijn unieke natuur, de groene buffer tegen het havengebied.\u2019\n\nDe huidige verblijfsvormen in Westvoorne verschillen onderling in kwaliteit, maar hebben wel gemeen dat er niet veel bijzondere of innovatieve verblijfsproducten zijn.\n\nHet streven is daarom ook om meer diversiteit in het aanbod van verblijfsvoorzieningen tot stand te brengen. Bij voorkeur gaat het om relatief kleinschalige eenheden, waar een drievoudige reden voor is:\n\n- kleinere bedrijven zijn voor voorzieningen meer op de omgeving aangewezen en passen beter binnen de duurzaamheidsdoelstelling. Dit in tegenstelling tot grootschalige bungalowparken of hotels, die in veel gevallen eigen restaurants, bars en voorzieningen gericht op ontspanning onder hun dak verenigen.\n\nIn hoofdstuk 4 is geconstateerd dat er marktruimte is in Westvoorne voor nieuwe, bijzondere en bijvoorkeur kleinschalige verblijfsrecreatie.\n\n\u00b7 nieuwe minicampings (in de duinen of in de open polder)\n\nHet bouwen van strandhuisjes betekent bouwen in het kwetsbare en veelbezochte duingebied. Bij een eventuele ontwikkeling zal rekening gehouden moeten worden met aantasting van natuurwaarden en de gevolgen voor uitstraling van het strand. Er zal daarom een zorgvuldige afweging tussen de natuurwaarden en de meerwaarde van de ontwikkeling worden gemaakt. Tijdens de werkateliers in het proces van totstandkoming van deze nota is gebleken dat de meeste ondernemers en betrokken organisaties positief staan tegenover het toelaten van strandhuisjes. Belangrijk (aansluitend op de bovenstaande criteria) is wel dat uitgegaan wordt van een bijzonder concept en een relatief beperkt aantal. Verder is het van belang dat de strandhuisjes gebouwd worden van duurzame materialen. Het exploitatiemodel gaat uit van \u00e9\u00e9n eigenaar waarvan de huisjes voor kortere of langere tijd gehuurd kunnen worden. Om de ontwikkeling bedrijfseconomisch haalbaar te maken is naar verwachting een hoeveelheid van 50-60 huisjes noodzakelijk.\n\nEen van de elementen die bij het vertrouwen van de burgers in hun lokale overheid een rol speelt is dat er niet wordt teruggekomen op recent genomen raadsbesluiten, zonder dat daar nieuwe feiten of omstandigheden aan ten grondslag liggen.\n\nDe gemeente zet zich in voor een verbreding van het recreatief profiel, waarbij ingezet wordt op een groeiende groep recreanten op onder andere het terrein van de watersport en de hippische sport en nieuwe vormen van recreatie (bijvoorbeeld businessleisure). Extra aandacht is er voor de natuur als mogelijkheid voor recreatie. Aanleg van wandel- en fietspaden langs en door natuurterreinen is daarvoor belangrijk en wordt door de gemeente bevorderd en mogelijk gemaakt.\n\nHet bestemmingsplan Zeegebied Westvoorne is grotendeels gericht op het vastleggen van de bestaande situatie. In verband daarmee wordt de zonering, zoals die uitgangspunt vormde voor het bestemmingsplan Zeegebied 1999, in belangrijke mate gevolgd. Uitgangspunt is daarbij de profilering van de beide badplaatsen Oostvoorne en Rockanje. In Oostvoorne ligt, meer dan in Rockanje, het accent op natuurgerichte vormen van recreatie.\n\nGezien de relatief geringe ontwikkelingsmogelijkheden voor natuurwaarden en de grote recreatieve potenties van het zeegebied bij Rockanje, worden hier weinig beperkingen opgelegd aan de gebruiksmogelijkheden, mits het huidige karakter behouden blijft. In verband hiermee is een uitbreiding van het aantal strandpaviljoens niet aan de orde. Zowel voor de paviljoens bij Rockanje als voor de paviljoens bij het Oostvoornse Meer geldt dat wel de mogelijkheden voor kwaliteitsverbetering moeten worden geboden. Wellicht worden in de toekomst op het strand van Rockanje ook strandhuisjes gerealiseerd. De mogelijkheden hiertoe worden nog nader onderzocht, op basis van de resultaten van nog uit te voeren onderzoek zal een nadere afweging worden gemaakt.\n\nrecreatieve functie - de mogelijkheid geboden om in de toekomst de dagrecreatieve voorzieningen in beperkte mate uit te breiden. Hiervoor is een wijzigingsbevoegdheid opgenomen om ten hoogste 2 nieuwe bouwvlakken te cre\u00ebren. Daarnaast is er een wijzigingsbevoegdheid opgenomen voor een zone tussen de Eerste en Tweede Slag in Rockanje. Op de verbeelding is deze zone aangeduid met 'Wro-zone-wijzigingsgebied'. Ter plaatse kunnen door middel van de wijzigingsbevoegdheid strandhuisjes worden toegestaan. De wijzigingsbevoegdheid omvat wel de nodige regels daarvoor, die betrekking hebben op zaken als goot- en bouwhoogte en aan te leggen parkeerplaatsen.\n\nDe raad had actiever moeten zijn in het uitvoeren van zijn controlerende taak. Ze had moeten verzoeken om informatie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=150&terug=1", "body": "In deze vergadering hadden we graag een inhoudelijke discussie gevoerd over de zogenaamde 2% regeling en het kunstbeleid in het algemeen. Al enkele keren is duidelijk geworden dat het huidige \u2018beleid\u2019 weinig voorstelt en geen houvast biedt bij het nemen van beslissingen over soms grote sommen geld. Maar de heren Littooij en Jaap Heindijk wachten liever op een discussiestuk van de wethouder, in plaats van zelf het intitiatief te nemen en gezamenlijk met andere commissieleden idee\u00ebn hierover te ontwikkelen. Als dan de wethouder ook nog aangeeft dat hij niet van zins is iets te veranderen en ook weinig voelt voor het opstellen van zo\u2019n stuk, begrijpt u wel weer waar het naartoe gaat. De coalitie op zijn best. Maar goed, ook aan dit paard blijven wij sleuren, in de hoop dat er toch nog wat leven in zit.\n\nMet een volle publieke tribune werd twee maanden geleden door de coalitiepartijen kwistig met complimenten richting het college gestrooid, vanwege de grote voortvarendheid waarmee de paardennota nu werd aangepakt. Twee maanden later is er nog geen antwoord gekomen op de ingeleverde vragen, hebben we werkelijk geen idee wat er intussen is gedaan met de aanbevelingen en suggesties uit de commissie en is van een gedegen planning van activiteiten met tijdspad, waar de PW om had gevraagd, ook nog geen sprake. De wethouder heeft nu aangegeven dat de planning er volgende maand zal liggen.\n\nOmdat de nota over dit onderwerp vragen opriep, zeker in combinatie met de aangekondigde bezuinigingen op de vakleerkracht lichamelijk onderwijs, had de PW gevraagd de combinatiefunctie op de WOW-agenda te zetten, voor een inhoudelijke discussie tussen de commissieleden. Waar we niet om hadden gevraagd, maar wat we wel kregen was een zeer uitgebreide presentatie van de reeds bekende feiten door een ambtenaar, waarbij het overduidelijk werd dat alles zo mooi mogelijk werd voorgespiegeld. Daar heeft niemand dus iets aan, zal blijken wanneer straks de werkelijkheid een stuk schraler zal zijn dan het nu geschetste beeld, waar de coalitiepartijen natuurlijk tevreden mee waren. Want we gaan wel degelijk een aantal stappen terug in kwaliteit, hoe kan het ook anders als je ruim 30% minder uren inzet, maar bijna dezelfde uren gymles denkt te kunnen aanbieden. En ook bij dit onderwerp liet de commissie (en dus de raad) met graagte de idee\u00ebn over aan de ambtenaar, in plaats van zelf na te denken en te discussi\u00ebren over de inzet van de nieuwe combi-functionaris, die wel degelijk kansen biedt op een het optimaal benutten van kwaliteiten van medewerkers over de drempel van de eigen instelling. We zullen ons in de komende maanden proberen sterk te maken voor een goed debat over dit onderwerp, als onderdeel van een meer omvattend jeugdbeleid en vrijwilligersbeleid. Jaarplan jongerenwerk Stichting Push\n\nNa de aangekondigde (en intussen vastgestelde) bezuinigingen op het jeugdwerk door Stichting Push, dat na 2011 volgens plan van de coalitie zal verdwijnen, kwam nu nog het jaarplan van Push voor 2011 aan de orde. Namens de PW gaf Alice nog eens aan, welke taken met name door Push werden opgepakt en hoe belangrijk goed jongerenwerk is voor onze gemeente. Over de rapportage hadden we een aantal vragen, net als de andere fracties. Daarbij viel op dat de coalitiepartijen zich uitputten in veel en vaak ongegronde kritiek op de werkzaamheden en de rapportage van Push, ongetwijfeld om daarmee hun voorgenomen bezuiniging nog eens te rechtvaardigen. Waren de heren Littooij en Heindijk maar half zo kritisch over de stukken die de wethouders aan ze voorleggen, dan werd het misschien nog wat met deze raad. Littooij zette nog eens zijn onredelijke klaagzang in dat er een ton werd uitgegeven aan slechts 300 jongeren, waarop Gerrit Bussink van de PvdA opmerkte dat ook zomaar een ton werd uitgegeven voor een nog kleinere groep van 200 ondernemers. In de beantwoording wisten de vertegenwoordigers van Push de meeste kritiek overigens uitstekend te pareren. Men liet een goede indruk achter. We hopen (en daar moeten we natuurlijk ook zelf aan werken) dat ook na 2011 goed invulling gegeven zal worden aan het jeugdwerk in Westvoorne, met of zonder Push.\n\nDit was de laatste WOW-vergadering oude stijl. We zijn benieuwd hoe het straks allemaal gaat werken in de nieuwe vergaderstructuur. We zullen ons best doen en we streven er naar zo veel mogelijk belangrijke onderwerpen op de agenda te krijgen, voor een inhoudelijke discussie in de gemeenteraad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=159&terug=1", "body": "Ten tijde van de discussie over de dorpsvernieuwing in Rockanje \u2013 al weer een jaar of twintig geleden, ik had bezwaar gemaakt tegen het bestemmingsplan \u2013 kreeg ik na een oproep in de lokale krantjes rond tweehonderd reacties uit de burgerij. Ik vond dat veel, maar het toenmalige college van B en W en de raad schamperden dat 200 brieven niets voorstelden. Daardoor uitgedaagd heb ik toen door het huis-aan-huis laten bezorgen van een \u2019open brief\u2019 een minireferendum gehouden. Resultaat: 2300 schriftelijke steunbetuigingen.\n\nWaarom deze herinnering? Die lokale partij is er inderdaad gekomen. De verrassend sterke opkomst van de Partij Westvoorne bij de jongste raadsverkiezing bewijst, dat er \u2013 en dat geldt zeker voor Rockanje \u2013 tussen toen en nu geen steek veranderd, laat staan verbeterd is. Immers: als Partij Westvoorne en PvdA gewag maken van 400 reacties op de vraag over de wenselijkheid van strandhuisjes tussen de Eerste en Tweede Slag, dan wordt er opnieuw kleinerend op gereageerd. Ook nu bagatelliseert de coalitie: wat stellen 400 reacties nu helemaal voor; 1.4 procent van de 14. 000 inwoners\u2019.\n\nHet is tot de gevestigde partijen blijkbaar nog steeds niet doorgedrongen dat de start van een nieuwe partij met vijf zetels in de gemeenteraad zowel uniek als veelzeggend is hoe een groot deel van de kiezers de wijze van politiek bedrijven in Westvoorne ervaart. Als 400 dorpsgenoten de moeite nemen om op een beperkt verspreide oproep te reageren gaat daar een veel groter ongenoegen achter schuil dan de coalitie tot zich wil laten doordringen, zo illustreert mijn ervaring twintig jaar geleden. Vierhonderd spontaan gegeven reacties duiden op een veelvoud aan tot nu toe zwijgende sympathisanten.\n\nDe weerstand tegen de toen doorgedrukte dorpsvernieuwing (de tweede supermarkt, waar alles om draaide, is er nog steeds niet ) is vergelijkbaar met de argwaan tegen de wijze waarop ons nu de strandhuisjes worden \u2018gepresenteerd\u2019. Voeg daarbij de ervaring met de manier waarop ons de Nieuwe Swinshoek - tegen achteraf terecht bevonden bezwaren in - door de strot is gedrukt en het is duidelijk waarom men in Rockanje besluitvorming over de strandhuisjes met de grootste achterdocht volgt en eerlijk gezegd niet vertrouwt. Integendeel: de coalitie heeft hier nog geen enkel krediet opgebouwd. Het trieste is dat de gang van zaken rond de strandhuisjes dat gevoel bevestigt.\n\nVia internet heb ik de raadsvergaderingen op 3 en 15 februari gevolgd. Ik ben er van geschrokken hoe coalitie en oppositie met elkaar omgaan \u2013 het is erger dan ik vermoedde. In de toonzetting waarop coalitiewoordvoerders over de strandhuisjes spreken ervaar ik onwil om naar tegengeluiden te willen luisteren, het debiteren van clich\u00e9s uit een aantal nota\u2019s en een slaafs dekken van het coalitiecollege. E\u00e9n in de beleving van de coalitie verkeerd woord in een overigens terechte motie van de oppositie en de motie wordt meteen hoog van de toren blazend verontwaardigd als \u2018motie van wantrouwen\u2019 onaanvaardbaar verklaard. In de toon waarop de coalitie de oppositie bejegent klinkt dedain in de woorden hoe de gevestigde partijen over de politieke debutanten in de raad oordeelt.\n\nMisschien komt dat ook wel doordat drie van de vier fractievoorzitters in de coalitie in Oostvoorne wonen en \u00e9\u00e9n in Tinte. In dat verband is het veelzeggend dat de enige in Rockanje wonende fractievoorzitter tegen de strandhuisjes is. Voor de op Oostvoorne geori\u00ebnteerde coalitie is het strand in Rockanje een ver van mijn bed show. Zoals indertijd de sluiting van het autostrand in Oostvoorne daar begrijpelijk veel meer beroering teweeg bracht dan in Rockanje. Dat maakt de vraag gerechtvaardigd in welke mate kiezers uit Rockanje zich in deze gemeenteraad vertegenwoordigd kunnen voelen. Van de coalitie wonen zes van de acht raadsleden in Oostvoorne, \u00e9\u00e9n in Tinte en \u00e9\u00e9n in Rockanje. Kiezers in Rockanje hebben door het door de coalitie ten toongespreide machtsvertoon niets over hun eigen grondgebied in te brengen. Van de oppositie wonen drie leden in Tinte, twee in Rockanje en twee in Oostvoorne. Met andere woorden: de inwoners van Rockanje zijn met drie van de vijftien raadsleden zwaar in de raad ondervertegenwoordigd. Dat zou nog niet zo bezwaarlijk zijn ware het niet dat het enige lid van de coalitie dat in Rockanje woont (en dan nog in het buitengebied) \u2013 zo hij het gevoelen van zijn dorpsgenoten al wil uitdragen - gebonden is aan coalitiediscipline, omdat anders het toch al gekunstelde politieke kaartenhuis in elkaar stort.\n\nIk heb al eerder laten blijken niet op voorhand tegen strandhuisjes op het strand van Rockanje te zijn. Waar bij mij echt de schoen wringt is het feit dat de gehele wijze van opereren van het allereerste begin af aan niet goed voelt. Teveel zaken blijken binnenskamers al beklonken te zijn zonder dat we er als inwoner van Rockanje ook maar aan hebben kunnen ruiken, laat staan een mening hebben kunnen vormen, laat staan nog de mogelijkheid krijgen die mening te laten horen. De procedure is bestuurlijk vakkundig dichtgetimmerd. Daar kom je als inwoner van Rockanje niet meer aan te pas. Sterker: dat hoeft ook niet, verklaarde de verantwoordelijke wethouder in die extra raadsvergadering. Burgerparticipatie ? \u2018We hoeven toch niet overal burgerparticipatie op toe te passen\u2019. Dat is een heel veel zeggend antwoord van een wethouder van D66-komaf, die optredend namens een \u00e9\u00e9nmansfractie zijn functie slechts dankt aan de behoefte van de vier gevestigde partijen om 46 procent van de kiezers \u2013 blijkens hun stem op Partij Westvoorne veel ontevreden kiezers - buiten spel te zetten. Voeg daarbij het gegeven dat de standpunten in de coalitie ter wille van de noodzakelijke eenheid als in beton gegoten vaststaan. Dat veroorzaakt, zeker in Rockanje, een gevoel van machteloosheid omdat argumenten, zowel voor als tegen, er niet meer toe blijken te doen. Raadpleging van de kiezer wordt autoritair afgewezen. Dat werkt verlammend op de burger die de gang van zaken nog blijft volgen. Het gaat toch zoals het hier in Rockanje blijkbaar altijd met grotere projecten moet gaan: dorpsvernieuwing mislukt, Raadhuislaan naar de knoppen, de nieuwe Swinshoek op de verkeerde plek. Strandhuisjes? Ze drukken gewoon door.\n\nHet maakt het niet zo moeilijk om nu al te voorspellen hoe de discussie over de strandhuisjes in Rockanje gaat aflopen. Libeton & Partners Woningontwikkeling in Rotterdam / Capelle zal volgend jaar tussen de Eerste en Tweede Slag die 85 zomerhuisjes wel gaan bouwen, zo schat ik in.\n\nUit de toelichting op het bestemmingplan Zeegebied Westvoorne valt af te leiden dat dit \u2013 blijkens de site op internet zeer respectabel \u2013 ontwikkelingsbedrijf in het duurdere segment van woning- en kantorenbouw de strandbal aan het rollen heeft gebracht. Er waren slechts enkele zienswijzen ingediend. Verrassenderwijs betrof \u00e9\u00e9n van de zienswijzen het verzoek van Libeton om de mogelijkheid tot het realiseren van strandhuisjes in het bestemmingsplan op te nemen. Mij intrigeert dan de vraag hoe Libeton met zijn idee juist in Rockanje terecht is gekomen. Of Libeton vlooit in de Rotterdamse regio alle ontwerp - bestemmingsplannen na op lucratieve ontwikkelingslocaties, \u00f3f Libeton heeft vanuit het raadhuis of \u00e9\u00e9n van de adviserende bureaus een hint gekregen dat er in Westvoorne wat de halen is.\n\nFeit is dat Libeton als enige ontwikkelaar van de inspraakprocedure gebruik heeft gemaakt en daarbij meteen al een plan aanbood met het vriendelijke verzoek daarvoor tussen de Eerste en Tweede Slag het juridisch fundament te storten. Pas daarna zijn andere \u2013 meest lokale \u2013 ondernemers wakker geworden. Aan te nemen is dat deze van minder gewicht zijn dan dit volledig voor dergelijke projecten geoccupeerde ontwikkelingsbedrijf met sprekende voorbeelden \u2013 zij het nergens op een strand - elders in de regio.\n\nTussen haakjes: wat me verbaast \u2013 en irriteert \u2013 is dat het de gemeente Westvoorne niet gelukt is om in de afgelopendertig jaar een behoorlijk bestemmingsplan voor woningbouw in Rockanje te ontwikkelen en nu binnen drie maanden full speed bezig is de bouw van 85 strandhuisjes voor bezoekers van buiten het dorp mogelijk te maken. Richt die energie liever op de bouw van 85 echte woningen voor je eigen inwoners.\n\nEen overval ja. In het eerste ontwerp voor de herziening van het bestemmingsplan Zeegebied Westvoorne kwam het woord strandhuisjes \u00fcberhaupt nog niet voor. Dat verscheen voor het eerst pas in de publiciteit in de beleidsnota voor toerisme en recreatie 2010 \u2013 2020 \u2018Natuur-actief\u2019. Als voorbeeld van een project dat de verblijfsrecreatie zou kunnen vergroten. Niet meer dan dat: een suggestie hoe de aantrekkingskracht van Westvoorne als recreatiegemeente kan worden verbreed.\n\n\u2018Het bouwen van strandhuisjes betekent bouwen in het kwetsbare en veelbezochte duingebied. Bij een eventuele ontwikkeling zal rekening gehouden moeten worden met aantasting van natuurwaarden en de gevolgen voor uitstraling van het strand. Er zal daarom een zorgvuldige afweging tussen de natuurwaarde en de meerwaarde van de ontwikkeling moeten worden gemaakt. De meeste ondernemers en betrokken organisaties staan positief tegenover het toelaten van strandhuisjes. Belangrijk is wel dat uitgegaan wordt van een bijzonder concept en een relatief beperkt aantal. Om de ontwikkeling bedrijfseconomisch haalbaar te maken is een hoeveelheid van 50 tot 60 huisjes noodzakelijk\u2019.\n\nOpnieuw een constatering: er is een vraag ingediend strandhuisjes te mogen bouwen; er bestaat dus nog geen plan. Voor de ge\u00efnteresseerde kiezer \u2013 en dat zijn we in Rockanje als het over het strand gaat bij wijze van spreken allemaal \u2013 is dat een redelijk geruststellende mededeling. Immers: het coalitiecollege heeft geen besluit genomen en je mag toch verwachten dat er alvorens de boven gemelde vraag wordt beantwoord en een definitief besluit wordt genomen er een beleidsstuk verschijnt waarin het college ingaat op de aantasting van natuurwaarden, de uitstraling van het strand, de afweging tussen natuurwaarde en de ontwikkeling van strandhuisjes. Toch geen geringe aandachtspunten. Daarbij is het interessant te weten hoe provincie, waterschap, natuurmonumenten en Rijkswaterstaat op een dergelijk plan reageren. Als het in dertig jaar door gebrek aan medewerking niet is gelukt een simpele wandelboulevard langs of op de duinrand aan te leggen, zijn 85 strandhuisjes aan de voet van dezelfde duinrand nu wel acceptabel?\n\nBovenal mag je er op rekenen dat er ruimte in de tijd wordt gecre\u00eberd om de bevolking bij zo\u2019n toch in de publieke ruimte ingrijpend project te kunnen betrekken. Het strand is voor Rockanezen meer dan een drie kilometer lange kuststrook van Punt tot Haringvlietdam. Ook al kom je er niet elke dag: het strand maakt wel degelijk deel uit van je dagelijkse leefomgeving. Het is \u00e9\u00e9n van de aantrekkelijkheden waarom Rockanezen in Rockanje wonen. Zoals het autostrand in Oostvoorne deel uitmaakte van het welbevinden om in Oostvoorne te wonen. Jammer genoeg had de gemeente Westvoorne de sluiting van het autostrand niet in eigen hand, de bouw van strandhuisjes op het strand van Rockanje wel.\n\nDaar is in de eerste plaats het feit dat de afwegingen tussen de voor- en nadelen (zoals in Natuur-actief opgesomd) niet zijn gemaakt. Over de al of niet wenselijkheid van bebouwing van het strand (want dat is de bouw van 85 strandhuisjes) is nooit meer gesproken. Slechts op grond van de summiere aanname dat strandhuisjes bijdragen aan verbreding van de verblijfsmogelijkheden en goed zijn voor de lokale economie liet het coalitiecollege een lijstje eisen opstellen, waaraan strandhuisjes tussen de Eerste en Tweede Slag dienen te voldoen. De reactie van het coalitiecollege beslaat niet meer dan een A-viertje. De vraag \u2018doen we het of doen we het niet\u2019 is niet aan de orde geweest.\n\nDe vier coalitiepartijen (slechts 54 procent van de kiezers vertegenwoordigend en dat is bijzonder karig als optelsom voor vier partijen bij elkaar) stemden er tijdens een commissievergadering (dus zonder beroepsmogelijkheden) op basis van geen enkel onderbouwd argument mee in dat de wethouder verder kon gaan. Niet verder met de ontwikkeling van een plan, maar direct met de selectie van \u00e9\u00e9n van de blijkbaar in veelvoud ingediende voorstellen. Voeg daarbij dat coalitiecollege en coalitiepartijen ter wille van tijdsbesparing in het bestemmingsplan Zeegebied Westvoorne ook nog een uitzonderingsbevoegdheid voor het college regelden om de zaken verder buiten de raad om te kunnen regelen en duidelijk is dat de operatie \u2018oppositie monddood\u2019 was voltooid.\n\nTweede element in deze strategie om tegenwerking te elimineren is de achterbaksheid in de offici\u00eble gemeentelijke publicatie over de ter inzage legging van het ontwerp bestemmingsplan Zeegebied Westvoorne. Volgens de wet kan het coalitiecollege volstaan met de simpele mededeling dat het ontwerpbestemmingsplan gedurende de bepaalde tijd ter inzage ligt. Punt. Het is aan de ge\u00efnteresseerde lezer zelf om te bekijken of hij de moeite neemt het omvangrijke stuk te lezen. Ware het zo gebeurd dan zou het coalitiecollege niets te verwijten zijn geweest. Het college ho\u00e9ft in de publicatie geen nadere informatie te verschaffen, het m\u00e1g.\n\nWat er niet instond is dat in het bestemmingsplan een uitzonderingsbevoegdheid voor het college werd opgenomen om de bouw van de strandhuisjes mogelijk te maken. Nogmaals: wettelijk was het coalitiecollege niet verplicht daarvan in de publicatie melding te maken, maar het is van twee\u00ebn \u00e9\u00e9n: of je geeft helemaal geen toelichting, of je geeft een volledige ter zake doende toelichting. Maar alleen de geruststelling dat het gaat om niet meer dan een aanpassing aan nieuwe wettelijke eisen en het verdonkeremanen van de heikele punten strandhuisjes en uitzonderingsbevoegdheid riekt naar een voorop gesteld streven de ge\u00efnteresseerde lezer in onwetendheid te laten.\n\nHet is ook nog mogelijk dat iemand in het raadhuis uit onnadenkendheid deze onvolledige tekst heeft opgesteld. De verantwoordelijke wethouder liet tijdens de extra raadsvergadering zelfs blijken de inhoud van de publicatie niet te kennen (in feite nog erger). Dat is dan dom omdat het coalitiecollege op die manier zelf zijn tegenstand cre\u00ebert.\n\nWeliswaar heeft het coalitiecollege na de kritiek van de oppositie bij wijze van cosmetisch smeermiddel beloofd de uitzonderingsbevoegdheid pas toe te passen nadat de raad nog zijn zegje heeft kunnen doen. Gezien de machtsverhouding in de raad is het duidelijk dat dit een inhoudloos gebaar is. Het coalitiecollege weet zich immers verzekerd van de acht stemmen leverende coalitie.\n\nDe wandspreuk \u2018regeren in een moeilijke kunst\u2019 in de raadszaal kan de rest van deze raadsperiode beter simpelweg luiden \u2018Regeren is een kwestie van rekenen: acht - zeven\u2019 . Het is, zo vrees ik, het ultieme voorbeeld van de machtspolitiek waarmee we deze gehele raadsperiode binnen de gemeenteraad van Westvoorne zullen worden geconfronteerd.\n\nWat mij verbaast is dat de verantwoordelijke wethouder zich zo nonchalant verbaast over het rumoer dat in de publieke opinie over de strandhuisjes is ontstaan. Hij heeft hij toch immers van de meerderheid van zijn raadscommissie groen licht gekregen? Nou dan. Hij voelt zich deswege volledig gelegitimeerd. Gemakshalve gaat hij er maar aan voorbij dat deze gang van zaken bestuurlijk niet klopt. Hij beschouwt de instemming van een raadscommissie gelijkwaardig aan een uitspraak van de gemeenteraad. Inderdaad: zo gemakkelijk gaat het dus als je als coalitiepartij met \u00e9\u00e9n zetel m\u00e9\u00e9r in de raad je macht misbruikt. Schuif commissie (zonder beroepsmogelijkheid) en raad (met beroepsmogelijkheid) in elkaar, geef bovendien het college de vrijstellingsbevoegdheid en je spaart \u2013 oppositie buiten spel gezet hebbend - een hoop tijd.\n\nAls de verantwoordelijke wethouder verklaart zich voldoende gelegitimeerd te weten heeft hij nog gelijk ook. Dat is ook het punt niet. Belangrijker is de vraag op grond waarvan de coalitie zich gelegitimeerd acht om zijn wethouder te legitimeren. Heeft de coalitie zich er van vergewist dat de bouw van strandhuisjes tussen de Eerste en Tweede Slag met instemming van de kiezer geschiedt? Neen: de kiezer wist en weet van niets (het hele kleine beetje wat dan nog wel via de publiciteit bekend is geworden, weten we dankzij de oppositie en niet door activiteiten van de gemeentelijke voorlichting). De kiezer heeft ook geen enkele mogelijkheid gekregen zich daarover uit te spreken. Om te beginnen komt het woord strandhuisjes in geen van de verkiezingsprogramma\u2019s voor. Dus geen van de leden van de coalitiepartijen kan zich er op beroemen het verkiezingsprogramma uit te voeren. Het collegeprogramma dan? Ook niet. Daarin staat alleen maar dat de gemeente Westvoorne streeft naar verbreding van het recreatief profiel, waarbij wordt ingezet op de groeiende groep recreanten in de watersport, hippische sport en nieuwe vormen van businessleisure. Helemaal niets over de bouw van huisjes op het strand. Eigenlijk wel logisch, want het dorp beschikt al over rond 3400 vaste plaatsen voor zomerhuisjes en caravans.\n\nDe vraag van de oppositie hoe de burger over de komst van strandhuisjes als totaal nieuw fenomeen denkt is dus helemaal niet zo gek. Het voldoet in elk geval ook aan de belofte die de coalitie zelf in haar collegeprogramma heeft vastgelegd. Onder het hoofdstuk burgerparticipatie staat: De betrokkenheid van burgers bij beleid- en besluitvorming is steeds meer een belangrijke randvoorwaarde om concrete resultaten te bereiken enzovoorts. Het gemeentebestuur zal nadrukkelijk de samenwerking met de burgers zoeken en hun denkkracht en inzet benutten enzovoorts. Maar dat telt nu blijkbaar even niet.\n\nWat opvalt is dat sommige raadsleden zich in bochten wringen om aan te geven dat de wijze waarop het college opereert normaal is. In hun optiek is de wethouder alleen nog maar bezig met de ontwikkeling van een plan waartegen de raad straks nog ja of nee kan zeggen. VVD en CDA doen kritische vragen af als stemmingmakerij. En de verantwoordelijke wethouder maakt het al helemaal bont. \u2018Heb lef en maak er een motie van wantrouwen van\u2019, daagde hij de oppositie uit in de wetenschap dat hij kan rekenen op de onvoorwaardelijke tegenstemmen van de acht leden tellende coalitiefractie. Inderdaad, daar zijn we weer: Regeren is een kwestie van rekenen: acht - zeven.\n\nHet gaat blijkbaar aan de raadsleden van de coalitie voorbij dat hun wethouder al veel verder is. Hij is al bezig uit de ingediende voorstellen het in zijn beleving beste plan te selecteren. Hoe zo kan de raad nog ja of neen besluiten? De wethouder gaat er allang van uit dat w\u00e1t het college ook beslist impliciet de goedkeuring van acht van de vijftien leden van de raad heeft.\n\nAls kiezer sta je daarbij naakt te bibberen in het koude zeewater. Het enige wat hij inhoudelijk tot nu toe van de gang van zaken weet is dat in Natuur-actief strandhuisjes worden genoemd als voorbeeld hoe de recreatieve aantrekkelijkheid van Westvoorne kan worden vergroot, dat ondernemers en hun organisaties dat wel een goed idee vinden en er een projectontwikkelaar zo inventief is geweest om te vragen dat meteen in het bestemmingplan Zeegebied te regelen. Meer niet. Is dat niet wat weinig om daarop een besluit te funderen?\n\nWat ik als inwoner van Rockanje wil weten is: 1 willen we strandhuisjes?; 2 zo ja: hoe wordt aantasting van natuurwaarden voorkomen en wat zijn de gevolgen voor de uitstraling van het strand; 3 hoe groot is dan de meerwaarde van strandhuisjes ten opzichte van de natuurwaarde van een ongerepte duinenrij; 4 waarom moeten ze tussen de Eerste en Tweede Slag worden gebouwd (het drukst bewandelde deel van het strand) en niet ten zuiden van de Eerste Slag of ten noorden van de Tweede Slag (alleen maar omdat de gemeente zelf over het centrum van het strand kan beslissen en over de stillere delen niet?) Want doe over de verandering van het strandbeeld op het drukste stuk niet lichtvaardig: er verrijst een schutting van 85 dicht op elkaar staande strandhuisjes (elk 3.5 meter breed, 8.5 meter diep, met de fundering mee een meter of vijf hoog) die over een afstand van bijna halve kilometer, wandelend over strand, het zicht op de duinenrij blokkeert. En waar parkeer je in de directe nabijheid 120 automobielen, die bij de huurders van de 85 strandhuisjes horen?\n\nHet zal duidelijk zijn hoe ik er over denk. Strandhuisjes? Zo daar inderdaad een meerderheid voor is best. Maar dan wel tussen Havanna en Haringvlietdam, waar het strand breder is, waar ze voor strandbezoekers minder het gezichtsveld bepalen en beter in de ruimte passen.\n\nSlot: waarom dit stuk? Ik vrees dat boven beschreven verloop van besluitvorming in de gemeenteraad van Westvoorne symptomatisch wordt voor hoe we gedurende deze raadsperiode worden bestuurd. De wijze waarop coalitie en oppositie met elkaar omgaan deugt niet. Daarmee wil ik duidelijk maken dat dit zeker niet te wijten is aan hoe de oppositie zich manifesteert. Integendeel: de discussie over de strandhuisjes maakt inzichtelijk dat bij de coalitie het krampachtig vasthouden aan het machtswoord prevaleert boven het uitwisselen van argumenten. Te vaak laten coalitiewoordvoerders met dedain ten opzichte van de oppositie blijken geen behoefte aan een wederwoord te hebben; sterker een tegengeluid irriteert hen. Een verkeerd gekozen woord telt zwaarder dan het in dit woord vervat argument en is voldoende om zich beledigd te tonen.\n\nIn dat verband valt het mij op dat een van de voormannen in de coalitie in zijn wekelijkse weblog de woorden en daden van het college zo hoog ophemelt dat het welhaast uitwerkt als verdediging en excuus dat dit college in deze samenstelling opereert. Dat zou ook terecht zijn. Je moet er toch niet aan denken steeds maar besluiten te moeten waarmee de kleinst mogelijke meerderheid wordt bediend en de grootst mogelijke minderheid wordt genegeerd.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=151&terug=1", "body": "Beste medeburgers, het is al weer even geleden dat ik wat voor u op de website heb gezet. Bij deze haal ik dat weer in. Voor mij begon de maand december met de VROM commissievergadering. Mijn laatste vergadering als voorzitter. Ik moet u zeggen dat ik uiteindelijk wel plezier begon te krijgen in die vergaderingen. Niet alleen omdat ik lol had in het voorzitter spelen, maar vooral omdat de aangeboden onderwerpen zich leenden voor goede discussies. De VROM leden kweten zich dan ook van harte van hun taak. In deze laatste vergadering van het jaar kwam onder andere Olaertsduyn aan de orde. In een korte presentatie lichtte Laurens haar plannen toe, om vervolgens door de commissie geducht aan de tand gevoeld te worden. Kortom, een prima vergadering in een goede sfeer.\n\nAls voorbereiding op de nieuwe vergaderstructuur had de burgemeester een avond voor de raadsleden en fractie assistenten belegd. Deze avond werd verzorgd door een externe partij. Ik heb deze avond ervaren als een hoopvolle opmaat voor de toekomst. Buiten de volledige fractie van de VVD en de voorman van het CDA was iedereen aanwezig. In een goede sfeer werd druk uitgeoefend met de diverse aangereikte technieken.\n\nIn dezelfde week had de burgemeester tevens een avond belegd om over de vergadercultuur en de onderlinge verhoudingen in de raad te praten. Net als de vorige bijeenkomst misten we wederom de voltallige VVD fractie en eveneens de voorman van het CDA. Bij de eerste bijeenkomst werd dit nog als een gemis ervaren, dat was nu wel over. Alle aanwezigen op ondergetekende na waren het erover eens dat we gezamenlijk aan een verbetering moesten werken. Dit wil niet zeggen dat ik tegen verbetering ben, echter in mijn ogen kan je slechts verbeteren en processen veranderen indien een grote meerderheid dat wil. Daar wringt nu de schoen. VVD en CDA mogen toch wel als trekkers van de coalitie worden gezien, en als deze partijen zich distanti\u00ebren van dit soort initiatieven dan zegt dat wel wat. Maar goed, de sfeer was wederom prima en besloten werd door te gaan op de ingeslagen weg. Gemeentebelangen en D66 voegden daar nog aan toe dat ook zonder VVD en CDA te willen. Kortom hoopgevend, maar eerst zien dan geloven. In ieder geval was het voor mij aanleiding om vol goede moed aan de voorbereiding van de raadsvergadering te beginnen.\n\nIn deze laatste vergadering van het jaar stonden een aantal interessante onderwerpen op de agenda. Onderwerpen die zich zonder meer leenden voor goede discussies. Maar helaas het recent geleerde ten spijt vervielen de coalitiepartijen al snel in hun oude patroon. Dit patroon is vooral simpel. Achter het college aanhobbelen en de gelederen gesloten houden.\n\nDit begon al bij de behandeling van de bouw verordening. De discussie spitste zich toe op de vraag of er nu wel of niet een burgerlid in zou moeten. Onze Jeroen Noordermeer kwam met prima argumenten om dat burgerlid er toch vooral in op te nemen. Helaas de coalitie vond, ondanks het feit dat ze volmondig toegaven dat het burgerlid tot nu toe een aanwinst was gebleken, dat het nu niet meer nodig was. Met de toezegging om na een jaar eens te evalueren nam zij genoegen. Ik ben benieuwd wat de wethouder hiervan op papier gaat zetten. Immers hoe meet je succes, zonder de wens de vader van de gedachte te laten zijn.\n\nToen gingen we het over de bijgestelde exploitatieopzetten hebben van de bouwplannen aan de Ruy en Hoefweg/Valweg. Over dit onderwerp had de PW veel vragen gesteld in de ABZM commissie vergadering. Deze werden door dhr. Van Montfort op een prima wijze schriftelijk beantwoord. Helaas viel de beantwoording pas 6 uur voor de vergadering op de mat. In plaats van een goede discussie te voeren over het hoe en waarom leidde de eerste en tweede termijn tot niets meer dan het aannemen van het stuk. Westvoorne is weer 2.5 miljoen armer en nog geen stap opgeschoten. Ik vind het een beschamende vertoning dat de meerderheid van de raad op basis van een niet up to date financi\u00eble rapportage zonder vragen instemt. Maar goed, het zij zo. Inmiddels zijn de bestemde reserves op en wachten we vol spanning de nieuwe tegenvallers af. De suggesties van de inspreker, Simon Barendregt, werden als nuttig ervaren, maar totaal niet begrepen. Toch is er naast alle ellende ook wel wat leuks te melden. Bij \u00e9\u00e9n van mijn interrupties, in dit geval bij de heer Sjoukes, vond het CDA het nodig te reageren. Blijkbaar vond zij haar coalitiegenoot niet in staat zelf adequaat te reageren. Tja, het is natuurlijk ook op eieren lopen als je maar \u00e9\u00e9n stemmetje meer hebt.\n\nBij het agendapunt 2e bestuursrapportage, waarover de PW in de commissie ABZM al het een en ander had gezegd, was er ook weinig nieuws onder de zon. Blijkbaar had geen van de partijen in de gaten dat er weer fors aan de voorzieningen werd toegevoegd (ruim 2 miljoen) en dat de reserve dorpsvernieuwing ten laste van woonbedrijf werd aangevuld met bijna 1 miljoen. Blijkbaar verwacht het college nog nieuwe tegenvallers.\n\nZoals u leest, zie ik toch al gauw ergens de humor van in. Zo ook bij de behandeling van ons initiatief voorstel met betrekking tot de vergaderstructuur. De PW had al diverse malen geageerd tegen de loskoppeling van het debat en de raadsvergadering. In onze ogen zou de raadsvergadering verworden tot een hamersessie, terwijl juist het debat het interessante onderdeel is. Tevens bleek tijdens de trainingssessie dat er nogal wat skills van de voorzitter worden verwacht om een debat in goede banen te leiden. Tijdens de behandeling van het stuk had niemand vragen. Echter de coalitie misbruikte de stemverklaring om PW uit te maken voor onbetrouwbaar, oncollegiaal en meer van dat soort geladen termen. Ik vind dit ronduit laf en onbehoorlijk. Immers door in een stemverklaring een partij aan te vallen ontneem je deze de kans te reageren. Jammer dat zulke ervaren politici zich verlagen tot dergelijk gedrag.\n\nMet name de reactie van de VVD heeft me verbaasd. Ruim anderhalf jaar heeft de VVD fractievoorzitter in de werkgroep gezeten voor de nieuwe structuur, en nog voordat we er echt mee zijn begonnen, ziet ze in dat het niet gaat werken. Wakker geschud door de PW, om dan vervolgens tranen met tuiten te huilen dat het geen raadsbreed voorstel is geworden ( compleet met VVD logo ). In een vorige reactie heb ik naar het college aangegeven dat ze of hun werk moesten doen of een andere baan moesten zoeken. Hard, maar zo zit ik er wel in. Inmiddels zie ik dat een aantal collegeleden die handschoen oppakt. Chapeau, u bent er nog niet, maar ga door zo.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=154&terug=1", "body": "Ten eerste, omdat er in de raad van Westvoorne tot op heden geen discussie of debat heeft plaatsgevonden over de mogelijke ontwikkeling van de strandhuisjes tussen de 1e en de 2e Slag van het badstrand van Rockanje en ten tweede omdat de burgers in het totaal niet betrokken zijn geweest bij dit, voor de schaal van onze gemeente, grootschalige, recreatieve project.\n\nNatuurlijk vinden wij dat een signaal vanuit de bevolking dat niet terzijde gelegd kan en mag worden. Maar in de eerste plaats zijn wij van mening, dat, omdat de tot nu gevolgde procedure om eventueel tot een besluitvorming te komen over deze strandhuisjes niet correct geweest is, er in de raad formeel over de wenselijkheid en de haalbaarheid van de strandhuisjes gesproken moet worden en dat de burgerij van Westvoorne in deze formeel om haar mening gevraagd moet worden.\n\nWat wij uiteindelijk bereiken willen is dat de besluitvorming over de mogelijke ontwikkeling van de strandhuisjes vanaf vanavond op een open en transparante wijze zal verlopen en dat de raad in dat besluitvormingsproces haar verantwoordelijkheden neemt.\n\nDe raad behoort, volgens haar kaderstellende taak, de randvoorwaarden voor de strandhuisjes, d.m.v. een raadsbesluit, vast te stellen. Dat is niet gebeurd. Sterker nog, dit college en deze coalitiepartijen hebben zich er nadrukkelijk over uitgesproken dat niet te willen, waarbij wij wel de indruk hebben dat niet alle fracties op de hoogte waren van de fase waarin het traject zich bevond en dat hun kaderstellende verantwoordelijkheid in gevaar was. Iedereen weet dat de raad bij de ontwikkeling van de Swinshoek precies op dit punt, en waarschijnlijk ook niet opzettelijk, gefaald heeft. Dat kwam uiteindelijk duidelijk uit het rekenkamer onderzoek aan het licht. De belangrijkste aanbeveling uit het rekenkameronderzoek was dan ook: \u2018raad gij zult uw kaderstellende rol beter vervullen\u2019 en dat hebben we plechtig, d.m.v. een raadsbesluit beloofd. Laten we die belofte dan ook waar maken.\n\nEn er is meer beloofd. Er is door college en coalitie de belofte van burgerparticipatie gedaan. Recentelijk heeft de burgemeester nog in de kranten gezegd: \u2018tijdens de vorige coalitieperiode is het betrekken van de bevolking bij de besluitvorming reeds in gang gezet en sinds de nieuwe gemeenteraad is aangetreden is er sprake van \u2018coproductie\u2019. Het bepalen van beleid vindt nog meer in samenwerking met de burgers plaats.\n\nIn de \u2018Visie beheer en inrichting gemeentelijk duinterrein Rockanje\u2019 van maart 2008staatdat de functies en de ruimtelijke verdeling van het gemeentelijk duinterrein in grote lijnen vastliggen in het Provinciaal Streekplan (RR2020) en het BP Landelijk gebied Westvoorne uit 2007 en dat er weinig reden is deze ter discussie te stellen. Voorts dat nieuwe ontwikkelingen getoetst dienen te worden aan Natura 2000 doelen (die onder nationale en internationale natuurbeschermingswetten vallen), maar dat vanuit \u2018recreatie en toerisme\u2019 en \u2018natuur en landschap\u2019 wel een duidelijke kwaliteitsverbetering mogelijk is (p.12+14).\n\nIn de Beleidsnotitie strand Rockanje van september 2008, waarin de Toekomstvisie voor de komende vijf jaar vastgelegd wordt (tot 2013 dus), staat nog eens nadrukkelijk dat het strand bij Rockanje binnen twee aanwijzingsbesluiten in het kader van Natura 2000 valt, te weten Voornes Duin en de Voordelta en dat het strand daarmee valt binnen het netwerk van beschermde natuurgebieden op het grondgebied van de lidstaten van de Europese Unie. Dat betekent dat niet alles zomaar kan en mag op het strand. Toch wil de gemeente, zo staat in de beleidsnota, de mogelijkheden voor bepaalde groepen recreanten en sporters verruimen en stelt daarom in die beleidsnota voor om: Kitesurfen, windsurfen, plankzeilen en het berijden van paard, pony of menwagen binnen bepaalde tijden toe te staan.\n\nEigenlijk kan van dit voorontwerp gezegd worden, dat het in overeenstemming is met wat er in de hierboven genoemde documenten over de recreatieve ontwikkeling van Westvoorne beschreven staat. Hetgeen er op neer komt dat natuur en recreatie op evenwichtige manier samen moeten gaan en dat er gestreefd moet worden naar een verbetering van zowel de natuurlijke kwaliteiten als de recreatieve voorzieningen binnen onze gemeente. Van strandhuisjes is geen spoor te bekennen.\n\nVan de in deze visie uitgewerkte scenario\u2019s is gekozen voor scenario 3: een \u2018ambitieuze inrichting\u2019. Dit scenario is verder uitgewerkt in een inrichtingsplan met bestaande en nieuw aan te leggen wandel- en ruiterpaden en de aanleg van twee speelweiden/speelbos. Daarnaast is het plan gericht op het herstellen alsmede het cre\u00ebren van de duinvegetaties.\n\nIn de periode augustus 2008 en september 2009 zijn er gesprekken gevoerd tussen de gemeente en de heer van Buuren en zijn BV Mebuma Hospitality over het plaatsen van strandhuisjes op het Rockanese strand. In de betreffende correspondentie heeft de gemeente Westvoorne tot oktober 2009 volgehouden, dat extra bebouwing in de vorm van strandhuisjes binnen het geldende bestemmingsplan Zeegebied 1999 niet was toegestaan, omdat de maximale bebouwingsmogelijkheden van de betreffende gronden reeds nagenoeg volledig waren gebruikt. Naast recreatieve belangen zouden ook de belangen van de ruimtelijke ordening en natuur in overweging genomen moeten worden.\n\nVoordat ik verder op het omslagpunt in ga, kan samenvattend over de besluiten vanaf 2008 tot aan begin 2010 gezegd worden dat het behoedzaam omgaan met onze natuur de leidraad vormde voor verdere recreatieve ontwikkelingen, dat de besluiten zorgvuldig genomen zijn, dat er sprake is geweest van consistent beleid en dat de burgers voldoende over besluiten ge\u00efnformeerd werden.\n\nDit is een opmerkelijk document, want tot onze verbazing zien we dat het gevolg van deze zienswijze is, dat het Ontwerpbestemmingsplan Zeegebied Westvoorne (van 15 december 2010), dat op dit moment nog ter inzage ligt, volledig aangepast is aan de door Libeton & partners ingediende zienswijze. En niet alleen dat, de aanpassing gaat zo ver dat er geen apart bestemmingsplan meer nodig is om de strandhuisjes te realiseren, omdat speciaal daarvoor een wijzigingsbevoegdheid opgenomen is (dat geldt overigens ook voor ontwikkelingen rond het Oostvoornse Meer).\n\nDe Partij Westvoorne stemde niet in met de nota omdat wij, ondanks de verzekering van wethouder Klok staande de vergadering, dat deze nota slechts een visie was en dat onderwerpen zoals de strandhuisjes apart ter besluitvorming aan de raad voorgelegd zouden worden, bang waren dat met deze nota een blanco cheque gegeven zou worden aan het college\n\nToch is die ontwikkeling nu in gang gezet, zoals te lezen is in het persbericht van de gemeente van 17 januari 2011, en wel zonder dat daar een raadsbesluit aan ten grondslag ligt.\n\nIs het college en met name de verantwoordelijk wethouder, dit keer de heer Van Lith, zich bewust van het verstrekken van deze onvolledige of onjuiste informatie?\n\nZelfs bij het bespreken van de criteria voor de strandhuisjes in de ABZM vergadering van 29 november 2010 heeft de wethouder daar niets over gezegd. Er werd w\u00e9l duidelijk gesteld, dat het niet bedoeling was dat de raad de criteria d.m.v. een besluit zou vaststellen.\n\n3. In de Advies en Besluitenlijst van 16 november 2010, 2 weken v\u00f3\u00f3r de betreffende ABZM vergadering, wordt gesteld dat het college besloten heeft in te stemmen met het Ontwerpbestemmingsplan \"Zeegebied Westvoorne\", inclusief de opname van de wijzigingsbevoegdheid voor de strandhuisjes en de mogelijkheid van de appartementen bij De Stormvogel. Voorts staat er dat het Ontwerpbestemmingsplan ter kennisname gebracht zal worden aan de raadscommissie VROM en daarna ter inzage zal worden gelegd. Het was de taak van de wethouder geweest om de commissie tijdens de ABZM vergadering van 29 november specifiek in te lichten.\n\nHet college is verplicht de raad actief informatie te verschaffen over alles wat de raad voor de uitoefening van zijn taken nodig heeft (artikel 160, 169 en 180).\n\n4. Ook over de opgenomen vrijstellingsbevoegdheid in het BP, op grond waarvan de raad, na het vaststellen van het BP helemaal geen recht van spreken meer heeft als het over die huisjes gaat, heeft de wethouder gezwegen.\n\n3. bent u van mening dat het feit dat de strandhuisjes als een \u2018projectvoorbeeld\u2019 genoemd worden in de Nota Westvoorne Natuurlijk-recreatief voldoende rechtvaardiging is voor de ontwikkeling van dit project is?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=157&terug=1", "body": "Als tussenvariant kan er aan worden gedacht om toe te zeggen dat deze bevoegdheid niet zal worden toegepast dan nadat de raad hierin is gekend. Zodra meer inzicht bestaat in het winnende/gekozen plan en de keuze van de ontwikkelaar kan de raad in de informatieronde hierover worden ge\u00efnformeerd (alleen informatieronde, geen besluitvorming).", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=158&terug=1", "body": "2. extra raadpleging raad zoals in punt 2a in dit advies is weergegeven.\n\nDe stelling van de PW is, dat er sprake is van onjuiste voorlichting aan de burgers omdat er in het ter inzage liggende Ontwerpbestemmingsplan Zeegebied g\u00e9\u00e9n melding is gemaakt van het opnemen van de wijzigingsbevoegdheid, terwijl er daarentegen w\u00e9l expliciet gesteld wordt, hoewel dat wettelijk niet verplicht is, dat het om een aanpassing aan de Wro gaat en om het doorvoeren van vereenvoudigde regelgeving. Dit kan gekenmerkt worden als onjuiste voorlichting, waardoor burgers op het verkeerde been gezet zijn.\n\nHet gaat derhalve niet om een fout in wettelijke termen maar om een fout in bestuurlijk opzicht. Het draait om de vraag of er hier wel sprake is van \u2018behoorlijk bestuur\u2019. Wij blijven helaas van mening dat de grens van het \u2018behoorlijk bestuur\u2019 overschreden is, niet alleen door deze onjuiste voorlichting, maar eveneens doordat de raad buitenspel gezet wordt en de burgers op geen enkele wijze gehoord worden.Verder nog dit`: Met het in werking treden van de Wet \u2018elektronische bekendmaking\u2019 is de gemeente verplicht een consoliderende (doorlopende) tekst van een bestemmingsplan te publiceren. Daarnaast zou het in een open samenleving waar men elkaar als normale mensen informeert gewoon verstandig zijn om een overzicht van de belangrijkste inhoud dan wel wijzigingen daarvan weer te geven (ministerie van binnenlandse zaken).\n\nDe vergelijking die gemaakt wordt met andere bestemmingsplannen, waarbij wijzigingen in het ontwerp t.o.v. van het voorontwerp ook niet aangegeven werden, gaat volledig , om de volgende redenen, mank:\n\n 1. Bij al deze plannen was het voor alle betrokkenen duidelijk dat het om een bestemmingsplan ging dat voor hen (voor hun woonomgeving) van belang was. Dit i.t.t. het BP Zeegebied. \n\n 2. Aan het BP glasintensiveringsgebied Tinte ging zelfs een volledig burgerparticipatie traject vooraf.\n\n 3. Pas bij \u2018Rockanje dorp Zuid\u2019 en bij \u2018Tinte dorp\u2019 was sprake van een aanpassing aan de Wro en het doorvoeren van vereenvoudigde regelgeving en bij beide was g\u00e9\u00e9n sprake van een verregaande wijziging van het ontwerpplan t.o.v. het voorontwerp. \n\n Wat betreft de opmerking dat de raad door in de commissie ABZM te hebben ingestemd \u2018impliciet mandaat gegeven zou hebben om door te gaan\u2019, is de PW van mening,dat je zo toch niet bestuurt, dat je zoiets, wanneer je behoorlijk bestuurt, niet eens op papier zou moeten durven zetten.\n\n De vergelijking is derhalve zeker geen rechtvaardiging voor de gevolgde werkwijze inzake het bestemmingsplan Zeegebied en van het \u2018impliciet rechtvaardigen van ontwikkelingen\u2019 hopen wij nooit meer iets te horen.\n\n\u201cHet is ontegenzeggelijk juist dat de strandhuisjes niet waren opgenomen in het voorontwerpbestemmingsplan en er dus geen mogelijkheid is geweest om daar als burger inspraak op te hebben c.q. op te reageren. De vraag is in hoeverre daar altijd sprake van moet zijn.\u201d\n\nPW: Wanneer burgerparticipatie het speerpunt van beleid is, lijkt het logisch dat er op z\u2019n minst sprake moet zijn van juiste informatie en inspraak, zeker wanneer het gaat om plannen om grootschalig strandhuisjes te bouwen op het strand, een publiek domein bij uitstek.\n\n In de driegenoemde documenten, die ter legitimatie van het uitblijven van de burgerparticipatie door het college opgevoerd worden, d.w.z. de toekomstvisie, het coalitieprogramma en de Nota Westvoorne natuurlijk-actief, wordt geen enkele keer gesteld dat de ontwikkeling van de huisjes ook werkelijk ter hand zal worden genomen. Sterker nog,in de eerste twee komt het woord strandhuisjes niet voor en in de laatstgenoemde worden ze slechts als een voorbeeld van mogelijke projecten genoemd.\n\nOnder optie 1 van het college, \u2018de wijzigingsbevoegdheid uit het bestemmingsplan halen\u2019, wordt door het college gesteld dat het relatief veel tijd kost om een nieuwe procedure te doorlopen om het bestemmingsplan te herzien. De tekst zegt bovendien letterlijk \u2018wanneer t.z.t. wel inzicht bestaat in de plannen\u2019. Er wordt in optie 1 gesteld dat de raad bij vaststelling van het bestemmingsplan dan maar een besluit over de wijzigingsbevoegdheid moet nemen.\n\nwat is \u2018relatief veel tijd\u2019? hoe erg is dat? wie heeft er haast en waarom?\n\n Nu die wijzigingsbevoegdheid schrappen kost evenveel tijd als schrappen bij het vaststellen van het BP Zeegebied. Nu schrappen kost waarschijnlijk zelfs minder tijd, dan pas schrappen bij vaststelling, want nu schrappen betekent opnieuw 6 weken ter inzage leggen, dat brengt ons naar week 13 (maandag 28 maart - vrijdag 1 april 2011) en wachten tot vaststelling brengt ons naar mei 2011.\n\n De PW is van mening, dat als er dan op dit moment toch nog geen inzicht is in de plannen, er best tijd is om de wijzigingsbevoegdheid nu te verwijderen.\n\nOnder optie 2 van het college, \u2018bij vaststelling bestemmingsplan beslist de raad over de wijzigingsbevoegdheid\u2019, wordt gesteld dat er bewust gekozen is voor het opnemen van de wijzigingsbevoegdheid, omdat de raad in diverse nota\u2019s de voorgestane ontwikkeling al heeft aangegeven.\n\nDat lijkt ons bijzonder vreemd. Het gebied is aangegeven als recreatiegebied en dat wil dus zeggen dat alle recreanten en strandbezoekers belanghebbenden zijn.\n\n Daarnaast is het toch niet zo dat gemeentelijke grond van een wethouder is? Volgens ons is gemeentelijke grond bestemd voor recreatie toch echt van ons allemaal, ook al lijkt er in Westvoorne nog steeds door deze en gene gedacht te worden dat we nog met feodale eigendomsverhoudingen te maken hebben.\n\nIn conclusie:\n\n Volgens de Partij Westvoorne is er sprake van een fout in bestuurlijk opzicht en wij zijn zelfs van mening dat de grens van het \u2018behoorlijk bestuur\u2019 overschreden is omdat:", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=162&terug=1", "body": "Het College van B&W is van plan uw huurwoning te verkopen aan een grote wooncorporatie! Veel wooncorporaties hebben momenteel moeite de eindjes aan elkaar te knopen. Ze zullen winst moet maken en dus zal uw huur omhoog moeten en als dat niet lukt zal er gekort moeten worden op onderhoud. Ons eigen kleine woonbedrijf is daarentegen winstgevend en levert een aanzienlijke bijdrage aan het algemeen belang van onze burgers.\n\n Er worden door het college twee redenen gegeven voor de uitverkoop:\n\n De eerste is de kans op een gemeentelijke herindeling waarbij Westvoorne zijn woonbedrijf zou moeten inleveren. De kans op een gemeentelijke herindeling in de komende 10, 15 jaar is sowieso bijzonder klein, maar wie geeft er nu uit angst om iets kwijt te raken, het alvast maar voor een koopje weg?!\n\n De tweede reden is dat beleid en uitvoering niet in \u00e9\u00e9n hand zou moeten zijn. Waarom dat niet goed is en wat er in de afgelopen periode misgegaan is, wordt daarbij helemaal niet aangeven. De praktijk wijst bovendien uit dat u zeer tevreden bent over de gemeente als huisbaas.\n\n De echte reden is dat het college eens flink uit wil pakken. Met de veel te kleine opbrengst van het woonbedrijf, dat nog steeds een flink bedrag is, kunnen ze naar eigen zeggen \u2018leuke dingen doen\u2019. En vergis u niet, een groot deel van de opbrengst moet ook nog gereserveerd blijven voor de wooncorporatie, om hun verliezen te dekken op de bouw van sociale woningbouw. De winst houden de corporaties natuurlijk zelf.\n\nIn de raadsvergadering van 30 augustus hebben we erop aangedrongen ook ons plan serieus te bekijken en te laten onderzoeken door een onafhankelijk bureau. De coalitie zag er, met de gebruikelijke 8 neuzen die dezelfde kant op staan, geen heil in. Ze drukken liever door wat het college graag wil en stevenen op 20 september op een besluit af.\n\nLaat de gemeente weten dat u interesse heeft in de aankoop van het huis dat u huurt of als starter graag in aanmerking komt voor een betaalbare woning.\n\n Laat u horen, maak duidelijk dat ook u de rijkdom van het woonbedrijf ten goede wil laten komen aan Westvoorne en het niet om oneigenlijke redenen weg wilt geven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=160&terug=1", "body": "Hierbij de moties en amendementen die de Partij Westvoorne indiende gedurende de raadsvergadering van 5 april 2011. De meeste hebben betrekking op de voorgenomen Glasuitbreidingen in het intensiveringsgebied, maar zowel het amendement 'Rockanje is aan de beurt' als de motie 'Voetbal Vereniging Rockanje' hebben te maken met de niet realistische plannen van college en coalitie om woningen te bouwen aan de Nieuwe Achterweg in Rockanje. De Partij Westvoorne is met algemene stemmen v\u00f3\u00f3r het bouwen van betaalbare woningen in Rockanje, maar dan niet pas in 2015 of 2016, zoals college/coalitie nu voorstaan, maar volgend jaar! Nu een krediet verlenen van een ton voor een actie die bij voorbaat niet haalbaar is, lijkt ons pure nonsens. Dan moeten we over een jaar weer gaan vragen wat er met die ton gebeurd is, terwijl er in Rockanje nog geen spa in de grond is gegaan. Wij pleiten voor logische en gestructureerde plannen en niet voor luchtkastelen.\n\nHoewel in de reactie op de zienswijze gesteld wordt dat de gemeente het van belang acht om sturing te geven aan de ontwikkeling bij de (ruimtelijke) invulling van het gebied (zie pag. 6 zienswijzen), zijn wij van mening dat die sturing juist uit handen gegeven wordt door het totale gebied een glas bestemming te geven (A-GTI) en de invulling aan de markt over te laten. Er wordt weliswaar gesteld dat vestiging van nieuwe bedrijven of uitbreiding van glas zonder bestaande rechten alleen via een wijzigingsbevoegdheid mogelijk is, maar juridisch gezien ligt het recht op glas wel vast in het BP. Daarmee wordt het niet toepassen van die wijzigingsbevoegdheid vrijwel onmogelijk. Dat was anders geweest wanneer uitgegaan was van het bestaande BP landelijk gebied en er dan met zo\u2019n wijzigingsbevoegdheid gewerkt zou gaan worden. Dan was sturing vanuit de gemeente wel mogelijk geweest.\n\nVoor tuinders is dit plan bovendien vanuit economisch oogpunt ook niet goed. Er ligt nu weliswaar overal een glasbestemming op, maar er moet dik betaalt worden voor iedere vierkante meter extra glas. Maar liefst 5 euro per m2 en hoe dat geregeld gaat worden is nog onduidelijk. Moet er bijvoorbeeld al betaald worden voor een weg die nog niet verbreed wordt en die misschien wel nooit verbreed gaat worden?\n\nTer vergelijking in Pijnacker wordt tussen 50 cent of 2,50 euro aan exploitatiekosten betaald en dan heb je het over een groot glasconcentratiegebied met de infrastructuur die daar bij hoort.\n\nEr wordt gesproken over een verplaatsingsmogelijkheid van in totaal 16 ha. Maar is het nog wel aantrekkelijk om naar het intensiveringsgebied te gaan? Zeker nu recentelijk door de Provincie bepaald is dat voor de glastuinbouwbedrijven in het buitengebied niet langer de beperking van 2 ha geldt. Waarbij niet vergeten moet worden dat in het buitengebied die 5 euro per m2 aan exploitatiekosten niet betaald hoeft te worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=156&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=163&terug=1", "body": "Ons betoog bestaat uit een kwalitatief en een kwantitatief deel.\n\n In het kwalitatieve deel gaan we inhoudelijk in op de voor- en nadelen van scenario 1, verkoop van het woonbedrijf aan een bestaande wooncorporatie, in vergelijking met scenario 0, het behoud van het woonbedrijf.\n\n Het kwantitatieve deel is een vergelijking in financieel opzicht tussen het voorkeursscenario van het college, d.w.z. verkoop aan een bestaande corporatie en het voorkeursscenario van de Partij Westvoorne, d.w.z. behoud van het woonbedrijf in combinatie met de verkoop van een deel van de woningen aan de zittende huurders.\n\n Beide vergelijkingen zijn gebaseerd op hetgeen door Atrv\u00e9 in hun rapport over het onderzoek naar de verzelfstandiging van het woonbedrijf gesteld wordt.\n\nWij blijven van mening dat scenario 0, het behoud van het woonbedrijf (geen verkoop dus), onvoldoende onderzocht is. Bij alle andere scenario\u2019s zijn de voor- en nadelen op een rijtje gezet en bij scenario 0 wordt niet veel meer gezegd dan dat \u2018beleid en uitvoering in geval van een gemeentelijk woonbedrijf in \u00e9\u00e9n hand zijn\u2019 en dat er daarom sprake is van een \u2018onduidelijke en ongewenste structuur\u2019. Wij denken daar anders over. Het lijkt ons juist heel goed dat het volkshuisvestingsbeleid gemaakt en uitgevoerd wordt door degenen die de plaatselijke situatie het beste kennen.\n\nOnder de nadelen van verkoop wordt genoemd dat de organisatie duurder wordt en het \u2018overhead deel in de huurstelling gaat toenemen\u2019. In gewoon Nederlands zeg je daarmee: \u2018de huren gaan omhoog\u2019. Daar wordt aan toegevoegd dat een zelfstandig woonbedrijf met een bepaalde schaalgrootte financieel veel minder kwetsbaar is. Dit strookt niet met de berichtgeving over de financi\u00eble problemen bij veel grote landelijke wooncorporaties en ook niet met wat Atriv\u00e9 over ons eigen, kleine woonbedrijf zegt, namelijk dat ons woonbedrijf winstgevend is en jaarlijks een aanzienlijke bijdrage aan de Algemene Dienst levert (p.6).\n\nWat blijkt? In onze huidige situatie hebben we ook een sterke partner gezocht en gevonden: Maasdelta. De samenwerking met Maasdelta verloopt prima en daarmee hebben we dus professionaliteit in huis gehaald. Er wordt gemakshalve aangenomen, dat de medewerkers in dienst treden bij de overnemende corporatie. Dit is te kort door de bocht. Er is een enorm verschil in het arbeidsvoorwaardenpakket van een ambtenaar en een medewerker van een corporatie. Loopbaanperspectieven zijn er in een gemeentelijke organisatie ook en wel op meer terreinen dan alleen wonen. Verder is er geen enkele reden waarom een gemeente niet openbaar zou kunnen aanbesteden, sterker nog gemeenten zijn daartoe verplicht.\n\nOns gemeentelijk woonbedrijf weet als geen ander wat er op het gebied van wonen speelt. Het is, mede door de samenwerking met organisaties zoals de Huurdersvereniging en Vereniging Onderdak Westvoorne, op zeer directe wijze betrokken bij Westvoorne. Verder betekent behoud van het woonbedrijf vanzelfsprekend behoud van zeggenschap. In onze huidige situatie is geen sprake van bureaucratie en juist de directe klantenbinding maakt dat huurders in Westvoorne over het algemeen zeer tevreden zijn over het woonbedrijf.\n\nWat ons betreft is dat overigens niet de enige reden om nog eens heel goed na te denken over verkoop van ons woonbedrijf. Er speelt namelijk ook nog het volgende:\n\n Zoals Atriv\u00e9 ons in een vorige bijeenkomst vertelde, komen er binnenkort Europese regels die grote gevolgen zullen hebben voor de wooncorporaties. De nieuwe regels houden in dat de corporaties 90% van hun woningen moeten toewijzen aan huishoudens met een inkomen van niet meer dan 33.600 euro en dat bij projecten waarbij het gaat om het bouwen en verhuren van gebouwen met een maatschappelijke \u00e9n commerci\u00eble functie in beginsel geen overheidsfinanciering meer is toegestaan. Dit kan een corporatie voor grote problemen stellen en verkoop van woningen is dan een voor de hand liggende optie. Is dit dan het moment om een goedlopend woonbedrijf aan een corporatie te verkopen? Kunnen we dan niet beter zelf een aantal woningen verkopen?\n\nWij moeten dit als raad beslissen.\n\n We moeten besluiten het woonbedrijf wel of niet te verkopen en daarmee nemen wij een besluit met grote gevolgen voor onze huurders.\n\n Stel u bent nu een huurder in Westvoorne, wat is dan nu uw situatie? U hebt een betaalbare woning en het onderhoud van uw woning is over het algemeen goed.\n\n Wat wordt uw situatie bij verkoop aan een grote wooncorporatie? Vanaf het eerste moment zal de corporatie streven naar een maximalisering van de winst. Als zij er niet in slagen de huren te verhogen, dan snijden ze gewoon in het onderhoud. Dat verzinnen wij niet, maar zo werkt het, het ene maximaliseren en het andere minimaliseren, want woningbouwcorporaties verkeren in slecht weer.\n\nHelaas kunnen wij in het openbaar niet over mogelijke verkoopcijfers spreken, zoals deze door Atriv\u00e9 berekend zijn, want op die berekeningen ligt een geheimhoudingsplicht.\n\n Daarom gaan wij uitsluitend uit van een aantal openbare en algemeen toegankelijke gegevens:\n\n Ons woonbedrijf heeft 1100 woningen in bezit.\n\n De huuropbrengst is 5,75 miljoen euro per jaar\n\n De schuld van het woonbedrijf (de hypotheek) is 40 miljoen euro.\n\nDe gangbare rekenmethode om de verkoopwaarde te bepalen is uit te gaan van 13 x de huuropbrengst dat is 13 x 5,75 miljoen = bijna 75 miljoen (74,75). Daar moet dan wel die schuld van 40 miljoen mee afbetaald worden. Er zou dan ongeveer 35 miljoen (34,75) voor Westvoorne overblijven. Van Lith stelt echter in het AD (25 augustus) dat er, volgens de laatste berekeningen 15 miljoen euro over zal blijven. Er blijft dus ergens 19 miljoen euro hangen. Tijdens de raadsvergadering van 30 augustus zei Van Lith echter dat het getal van 15 miljoen niet van hem afkomstig was.\n\nEn dan komt weer de vraag: is verkoop verstandig, gezien het schamele bedrag van 15 miljoen en het feit dat we onze huurders opzadelen met een huisbaas die handel uit puur zakelijke motieven.\n\n Is het dan niet beter zelf maar een gedeelte van de woningen te verkopen aan onze eigen inwoners? Als we die verkoop aan een corporatie overlaten, verspelen we daarmee niet alleen heel veel geld, maar ook onze laatste kans om onze eigen inwoners blij te maken met echt betaalbare woningen en toch nog een goed lopend, kleiner woonbedrijf over te houden.\n\nDe Partij Westvoorne stelt daarom het volgende voor:\n\n Wij verkopen het gemeentelijk woonbedrijf niet, maar wij verkopen wel een gedeelte van de woningen aan de zittende huurders. Daarbij baseren wij de verkoopprijs op de hoogte van de huidige gemiddelde huur.\n\n De gemiddelde huur ligt op dit moment op ruim 5000 (5.227) euro per jaar (436 per maand). Uitgaande van dat bedrag is het mogelijk een huis van 120.000 euro te kopen.\n\n Je kunt als gemeente aan huurders de kans bieden hun woning voor zo ongeveer dat bedrag te kopen. Met name de scheefhuurders, die nu vaak noodgedwongen in hun huurwoning blijven omdat er geen betaalbare koopwoningen zijn, zullen hierdoor op eenvoudige wijze uit een voor de gemeente en voor henzelf ongewenste situatie worden bevrijd.\n\n Uitgaande van de waarde van het woonbedrijf van \u00b1 75 miljoen euro, bij verkoop aan een corporatie zouden er ongeveer 600 van de 1100 woningen verkocht moeten worden voor gemiddeld een bedrag van 120.000 euro (een bedrag waarvoor starters volgens ons heel graag een woning kopen). De gemeente ontvangt daar dan 72 miljoen euro voor (600 X 120.000). Ook daar kan dan die 40 miljoen aan hypotheek afgetrokken worden. De waarde van het woonbedrijf, bestaande uit de resterende 500 woningen is dan nog steeds ongeveer 34 miljoen euro (per woning wordt daarbij uitgegaan van een waarde van \u00b1 68.000 euro (13 x de huuropbrengst) en (500 X 67.951 = 33.975.500).\n\nOverigens zeggen wij helemaal niet dat er per se 600 woningen verkocht moeten worden. We willen daarmee alleen het verschil in opbrengst aangeven tussen het plan van het college en ons plan. Wij gaan wel uit van de verkoop van een deel van de woningen als blijkt dat huurders graag hun woning willen kopen indien hun woonlasten daarmee niet of nauwelijks stijgen.\n\n1) bij verkoop aan corporatie raakt de gemeente de regie kwijt\n\n 2) de opbrengst bij totale verkoop is bijzonder laag (35 miljoen) in vergelijking tot gedeeltelijke verkoop\n\n 3) de situatie voor huurders verslechterd bij verkoop aan een corporatie\n\n 4) door verkoop van 600 woningen aan zittende huurders, op basis van gemiddeld genomen gelijkblijvende woonlasten, komt 32 miljoen binnen, die te gebruiken is voor nieuwe woningen voor starters op bv De Drenkeling\n\n 5) Westvoorne blijft in het bezit van een woonbedrijf met een waarde van 34 miljoen\n\n 6) het is bij het PW plan niet noodzakelijk 600 woningen te verkopen\n\n 7) het is bij het PW plan niet noodzakelijk de totale hypotheek af te lossen", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=153&terug=1", "body": "Zoals u zich misschien herinnert, lanceerden de oppositiepartijen Partij Westvoorne en PvdA eind vorig jaar een enqu\u00eate over de wenselijkheid van 77 tot 100 strandhuisjes op het strand tussen de Eerste en de Tweede slag in Rockanje. Inmiddels hebben zo'n 400 mensen daar op gereageerd en 96% van hen heeft, veelal met redenen omkleed, aangegeven waarom zij tegen de komst van deze zandbunkertjes zijn. Ik bedoel dat niet denigrerend hoor, want als er uiteindelijk door een meerderheid van de bevolking van Westvoorne aangegeven zou worden dat men deze huisjes wenst, dan zij het zo. Maar het gaat de PW nu in de eerste plaats om het besluitvormingsproces, dat eenvoudigweg nog steeds niet heeft plaatsgevonden. Sterker nog, er is nog niet in de gemeenteraad over gesproken, want de coalitiepartijen stemden, telkens als de PW het weer probeerde, tegen het agenderen van dit onderwerp. Wel presenteerde wethouder Klok in een ABZM commissievergadering doodgemoedereerd de gedetailleerde criteria van de strandhuisjes, voordat er dus in principe over de wenselijkheid of de haalbaarheid was gesproken in de gemeenteraad en de burgerij gevraagd was naar haar standpunt. Ook schijnt er nu al een aantal aanbiedingen van exploitanten bij de gemeente op tafel te liggen, hetgeen toch op zijn minst merkwaardig genoemd kan worden.\n\nEn als je het recente interview met Ies Klok op radio en tv Rijnmond nog eens beluistert, dan hoor je duidelijk dat hij geen boodschap heeft aan wat de burger vindt, dat er voldoende ruimte is voor onze handdoekjes en dat we dus maar moeten ophouden met zeuren. En dat vindt de Partij Westvoorne nou juist niet. Eerst zal er op een fatsoenlijke wijze in de raad over gesproken moeten worden en daarom heeft de fractie van de PW dan ook een extra raadsvergadering aangevraagd. De onderstaande brief aan de burgemeester maakt een en ander duidelijk.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=164&terug=1", "body": "Het college van B&W is van plan het gemeentelijk woonbedrijf te verkopen aan een grote wooncorporatie! Het \u2018principebesluit\u2019 hierover wordt zo goed als zeker met acht tegen zeven op 20 september in de raad genomen. Als het woonbedrijf verkocht wordt, heeft u straks een andere huisbaas, waarbij de kans groot is, dat uw huur in de komende jaren flink zal stijgen en er bezuinigd zal worden op onderhoud. Met uw vragen en problemen kunt u dan niet meer bij de gemeente terecht.\n\nMoet dan alles blijven zoals het was? Nee, zeker niet, wat ons betreft. De gemeente kan best een deel van de huurwoningen tegen aantrekkelijke prijzen verkopen. Maar dan niet aan een corporatie, maar aan de zittende huurders. Waarbij wij de verkoopprijs van de woningen baseren op de hoogte van de huidige gemiddelde huur. Ons uitgangspunt is dat uw woonlasten zoveel mogelijk gelijk moeten blijven. Komen er huurwoningen vrij, dan kunnen die eventueel verkocht worden aan starters en jonge gezinnen die nu vaak moeten uitwijken naar omliggende gemeenten, om een betaalbare woning te vinden.\n\nDe opbrengst van de verkochte woningen willen we onder andere inzetten voor de bouw van betaalbare woningen in Rockanje, dat naar ons idee \u00e9cht aan de beurt is. En als wij dat zeggen, menen we het ook!\n\nIn de afgelopen raadsvergadering hebben we erop aangedrongen ons plan te laten onderzoeken door een onafhankelijk bureau. De coalitie zag er geen heil in en liep met de gebruikelijke 8 neuzen dezelfde kant op, achter wethouder Klok aan. Ze zien u liever elke maand uw geld naar een woningcorporatie brengen dan dat ze u de kans geven uw huis te kopen.\n\nAls u zich zorgen maakt over de komst van een nieuwe, grote huisbaas, en als u interesse heeft in de aankoop van het huis dat u huurt, of als u als starter graag in aanmerking wil komen voor een betaalbare woning, laat u dan horen !!!!\n\n* Bezoek ons Politiek Caf\u00e9 in Olaertsduyn op zaterdag 24 september vanaf 16.00, waar we nogmaals over dit onderwerp zullen spreken en waar we zo goed mogelijk al uw vragen daarover zullen beantwoorden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=167&terug=1", "body": "Om te proberen de jeugd in Rockanje een fijne skatebaan te geven en ze niet, zoals het college van plan is, tot Sint Juttemis te laten wachten. De jeugdraad had zich er breed voor gemaakt. Maar het college ligt dwars, zoals te doen gebruikelijk, en de coalitie stemt tegen. Verworpen... Om er voor te zorgen dat De Rots in Rockanje niet een massieve klomp stenen wordt teneinde het financi\u00eble wanbeleid van het college te verbloemen. Er moest al 7 ton bij en het is dus al een rampenkoers. Geef dan nog maar wat meer uit en zorg in de eerste plaats dat het een ruim en leefbaar pareltje wordt. Het college ontraadt en de coalitie stemttegen. Verworpen... Ook de drie moties over het grote geld, over het verlies van meer dan 10 miljoen op de grote projecten, omdat deze gemeente niet weet hoe ze projecten moet doen, over de ondoorzichtige brei rond de reservepotten, waarin zo'n 40 miljoen pegeltjes van ons gemeenschapsgeld, en over de zogeheten doorberekende uren, waarmee lustig wordt geschoven en waarvan een half miljoen zoek is, haalden het niet. Ontraden, onnodig, onterecht of overbodig, er werd van alles bijgehaald om maar te voorkomen dat er ooit duidelijkheid gaat ontstaan. Die over projectmanagement hebben we kunnen aangehouden, maar veel animo was er niet voor. De andere twee werden keihard platgestampt. Verworpen...\n\n- het onderliggende beleid van de reserves en voorzieningen in de meeste gevallen niet aanwezig is of onvoldoende gedefinieerd is;\n\n- orde op zaken te stellen wat betreft het systeem van reserves in het algemeen en de aantallen van en bedragen in de verschillende reservepotten in het bijzonder;\n\n- in alle Programma\u2019s sprake is kostenstijgingen en/of kostendalingen als gevolg van verschuivingen in doorberekende uren;\n\n- er in totaal sprake is van 27 wijzigingen ten opzichte van de uren zoals vastgesteld per Kadernota 2012;\n\n- er in totaal 483.737 euro meer aan doorberekende uren begroot is dan vastgesteld per Kadernota 2012,\n\n- het onduidelijk is hoe de extra uitgave aan doorberekende uren van in totaal 483.737 euro is ontstaan;\n\n- per onmiddellijk een schriftelijke uitleg over kostenstijgingen en/of kostendalingen als gevolg van verschuivingen in doorberekende uren op te stellen;\n\n- de bestaande skatebaan in Rockanje al geruime tijd niet meer compleet is en recentelijk door het circus opnieuw beschadigd is;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=166&terug=1", "body": "Inleiding\n\n Het is elk jaar weer duidelijk dat er veel tijd gestoken wordt in het opstellen van de begroting en zoals te doen gebruikelijk zijn we daar iedereen zeer erkentelijk voor.\n\nHoewel de opzet, in onder andere Programma\u2019s, redelijk overzichtelijk is, blijft het toch altijd weer puzzelen en rekenen om te doorgronden hoe de jaarlijkse omzet van 40 miljoen in elkaar zit.\n\nDe verkeersproblemen\n\n Onafgebroken heeft de Partij Westvoorne de afgelopen jaren gehamerd op de duurzame onveiligheid van de N496. Twee dodelijke ongelukken hebben reeds plaatsgevonden sinds de verbreding vorig jaar. Het fietspad langs de Westvoorne weg en de bebording tegen zwaar vrachtvervoer op de N496 moeten er echt snel komen, maar kijkend naar de huidige stand van zaken is het zeer de vraag of dat in deze raadsperiode gaat gebeuren. Wat betreft de ontsluiting van Oostvoorne, denken wij dat het dagelijkse fileleed aan de noordzijde van het Oostvoorne niet v\u00f3\u00f3r 2014 opgelost zal worden.\n\nHet ondernemersloket\n\n Het openen van een ondernemersloket en het aanstellen van een extra ambtenaar voor ondernemend Westvoorne was een keuze van deze coalitie. Dat kost onze gemeente ongeveer een ton. Wij vragen ons af wat dit nieuwe beleid ons gebracht heeft? In ieder geval nog geen tweede supermarkt in Rockanje en nog geen oplossingen voor de parkeerproblemen in de kernen. Maar wat wel? Kan de wethouder ons daar concrete voorbeelden van noemen?\n\nHet gemeentelijk Woonbedrijf\n\n De verkoop van het woonbedrijf aan een bestaande corporatie lijkt aanstaande. Althans, het principebesluit is met acht tegen zeven genomen. Ons grootste probleem daarmee is dat het behoud van het woonbedrijf voor de gemeente in combinatie met de gedeeltelijke verkoop van de 1100 huurwoningen aan zittende huurders niet voldoende onderzocht is. Wij dringen er alsnog bij alle partijen op aan om pas een definitief besluit te nemen, wanneer een volledig onderzoek heeft plaatsgevonden.\n\nDe WMO\n\n Met grote regelmaat is in deze raad de zorg uitgesproken over de taken en verantwoordelijkheden die op de gemeente afkomen in het kader van de WMO, zonder dat daarbij duidelijkheid verschaft wordt over het bijbehorende budget. Die zorg delen we allemaal. We zijn ook allemaal uitgesproken tegenstanders van \u2018verschraling van de zorg\u2019. Althans zo lijkt dat, maar in de begroting en ook door sommige raadsleden, wordt al een voorzichtig voorbehoud gemaakt. Met de woorden \u2018scherpere prioriteitsstelling\u2019 wordt namelijk aangegeven dat de gemeente bij de uitoefening van haar zorgtaak prioriteiten gaat stellen en dat houdt inperking in. Wij zijn bang dat de gemeente meer taken neer zal leggen bij vrijwilligers en mantelzorgers, terwijl die juist ondersteund zouden moeten worden, zowel financieel als fysiek in de vorm van bijvoorbeeld een mantelzorgloket.\n\nWoningbouw\n\n Wat betreft de voorgenomen plannen voor woningbouw zijn wij met name bedroefd voor Rockanje. Veel is er beloofd door deze coalitie en veelvuldig is er geroepen, dat Rockanje aan de beurt is, maar niets blijkt minder waar. Er zal deze raadsperiode niet gebouwd gaan worden, niet op de Nieuwe Achterweg, niet op de Drenkeling. Zelfs niet, zoals het zich laat aanzien, op de bouwlocatie De Rots.\n\nWat is onze indruk?\n\n In totaal gaat er jaarlijks in onze gemeente ruim 40 miljoen euro om. De Partij Westvoorne is van mening dat de raad in dat proces te weinig grip heeft op het grote geld. Dat wil niet zeggen dat deze begroting niet sluitend is of dat de cijfertjes niet kloppen of dat het kleinere geld niet belangrijk is. Maar er wordt volgens ons te gemakkelijk met het echte grote geld geschoven. Ik zal u daar een aantal voorbeelden van geven.\n\nHet schuiven met doorberekende uren\n\n In alle Programma\u2019s wordt gesproken over stijgingen of dalingen van kosten als gevolg van veranderingen in de besteding van ambtelijke uren. Het gaat daarbij om uren die geboekt worden op een bepaald product, bijvoorbeeld op het product \u2018recreatie\u2019 of \u2018communicatie\u2019. Natuurlijk kunnen en zullen in die uren verschuivingen optreden, maar het moet wel duidelijk zijn hoe er geschoven wordt en waar uiteindelijk dat belastinggeld dan wel aan uitgegeven wordt, want aan ieder uur hangt een prijskaartje.\n\nUit deze begroting blijkt dat er in totaal voor ruim 1,8 miljoen, dat is het prijskaartje dat aan die uren hangt, geschoven is met uren. Dat is 22 % van het totaal aan salariskosten. Wij vinden dat wel heel veel en heel onduidelijk geschuif met geld en uren. Bovendien is er door al dat geschuif bijna 5 ton (483.73) euro meer begroot aan doorberekende uren dan door de raad met de kadernota goedgekeurd is.\n\nIn een antwoord op vragen van D66 wordt door de wethouder gesteld dat dit verschil voor een groot deel veroorzaakt wordt door de stijging van de uurtarieven en er wordt een overzicht gegeven waarin 16 wijzigingen opgenomen zijn. In werkelijkheid gaat het echter om 27 wijzigingen. In hetzelfde antwoord wordt gezegd, dat \u2018het prijseffect niet eenvoudig met een overzichtje toe te lichten is\u2019. Toch zouden wij graag van de wethouder willen weten hoe dit verschil van ongeveer 5 ton ontstaan is en in hoeverre dit in lijn is met de vastgestelde taakstellende bezuinigingen.\n\nDe lange lijst met reserve potjes\n\n Naast onze onrust over het schuiven met uren en geld en de onduidelijkheid die daarmee gecre\u00eberd wordt, maken wij ons zorgen over de grote hoeveelheid (55) reserve potjes. In het totaal is de post reserves en voorzieningen bijna net zo groot als onze jaaromzet: 40 miljoen euro!\n\nWaar hebben wij al die potjes voor nodig? Liggen er onder al die potjes wel beleidsvoorstellen of wordt het college carte blanche gegeven om dat geld vrijelijk uit te geven? Wij vinden dat zowel het geschuif met uren als de veelheid aan reservepotjes creatief boekhouden in de hand werkt. En dat zouden wij als raad niet moeten willen. De Partij Westvoorne kan alleen instemmen met reserves waarvan, door middel van een beleidsnotie, aangetoond wordt dat zij absoluut noodzakelijk zijn. Indien dat niet zo is moet de betreffende reserve terugvloeien naar de algemene reserves.\n\nWij vinden dat Westvoorne het zou moeten kunnen doen met de 40 miljoen euro die zij jaarlijks te besteden heeft, want de extra gelden uit het woonbedrijf zijn eindig, of je het nu wel of niet verkoopt.\n\nDaarbij is de achterliggende vraag hoe het komt dat er steeds een beroep op de reserves van het woonbedrijf gedaan moet worden? Wij denken dat het komt omdat er structureel iets mis is met de wijze waarop projecten in deze gemeente gemanaged worden.\n\nGrote projecten/grondexploitatie\n\n Bij eerdere gelegenheden heeft de Partij Westvoorne al aangegeven dat de wijze, waarop met name grote projecten in de gemeente Westvoorne gemanaged en de risico\u2019s van de grondexploitaties gemonitord worden, aanzienlijk kan verbeteren. De begroting laat zien dat veel grote projecten in Westvoorne gedurende de afgelopen jaren getroffen zijn door grote kostenoverschrijdingen. Wij zijn van mening dat de vertragingen en de werkelijke verliezen van de grote projecten in Westvoorne nog veel groter zijn dan nu gezegd wordt, mede doordat tussentijds budgets en planningen aangepast zijn. Dat leidt tot een \u2018schone schijn rapportage\u2019 waar niemand iets aan heeft. Wij durven te beweren dat hier ruimte is om miljoenen euro\u2019s te besparen.\n\nHelaas moet wij constateren dat er weinig terecht gekomen is van het voeren van inhoudelijke debatten. Slechts een enkele keer komt het in deze raad tot een discussie, maar zodra het om moeilijke zaken gaat waar heel goed over nagedacht moet worden, komen er alleen standpunten over het voetlicht, zonder ondersteunende argumenten. Jammer, want juist het debat maakt politiek interessant en houdt politici scherp.\n\nOnze boodschap aan de coalitie en het college is dan ook wederom: politiek is niet iets voor bange mensen. Luister naar de idee\u00ebn van anderen, dat kan soms veel tijd en heel veel geld schelen en het leidt over het algemeen tot betere besluiten.\n\nBurgerparticipatie\n\n Het woord burgerparticipatiewerd in de loop van 2010 vanuit het partijprogramma van de Partij Westvoorne door de coalitie hoog in haar vaandel gehesen. Er ligt nu een nota die binnenkort ter vaststelling aangeboden wordt. Een nota kan handig zijn, maar wanneer er daarbij stelselmatig geweigerd wordt eerdere pogingen tot burgerparticipatie te evalueren, blijven nota\u2019s een papieren aangelegenheid en dat is nu precies wat burgerparticipatie niet moet zijn.\n\nEr is in ieder geval \u00e9\u00e9n goed voorbeeld te geven van burgerparticipatie, namelijk het Hooischelf project. Weliswaar onder druk van de inwoners en de Partij Westvoorne, werd dit tot tevredenheid van de buurt uitgevoerd, en wel zonder duur extern bureau, gewoon door onze eigen ambtenaren. Bij deze willen we die ambtenaren daar graag een groot compliment voor geven. Helaas werpt de aanpak van de totale \u2018kaalslag\u2019 in Westvoorne hier weer een behoorlijke smet op: bijna 4 ha blijken in Rockanje te liggen en iets minder dan 1 ha in Oostvoorne! De Partij Westvoorne protesteert hier krachtig tegen.\n\nMaar, er zijn ook slechte voorbeelden van burgerparticipatie te noemen, zoals de strandhuisjes en het interactieve planproces Tinte. Van goede en slechte ervaringen wordt geleerd. Dat weet iedereen, dat leggen we allemaal aan onze kinderen uit, maar in deze gemeente wordt dat nog niet erg in praktijk gebracht.\n\nSlotwoord\n\n Geachte raad, wij zijn niet langer geloofwaardig als wij op deze manier doorgaan. Met name de manier waarop nu besluiten genomen worden, zal in het komende jaar doorbroken moeten worden. Als dat niet gebeurt, heeft de Provincie gelijk als zij stelt dat Westvoorne beter als zelfstandig gemeente opgeheven kan worden. Wij zijn daar pertinent op tegen en dat is \u00e9\u00e9n van de redenen waarom wij zullen blijven aandringen op een drastische verbetering van onze bestuurscultuur.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=176&terug=1", "body": "Raadsbesluit 2011 Nr. 43663/43670 d.d. 22 maart 2011\n\n Bijlage 1 Nota Zienswijzen\n\n Bestemmingsplan Zeegebied Westvoorne\n\n Vaststelling 10 mei 2011, beantwoording zienswijze februari 2011\n\n Indiener 5\n\n - Zienswijze punt d.\n\n Op het genomen wijzigingsgebied ligt een erfdienstbaarheid, welke volgens de indiener de bouw van strandhuisjes uitsluit. Volgens de erfdienstbaarheid mogen op de gronden geen opstallen of getimmerten worden opgericht, met uitzondering van kleine niet storende gebouwtjes. Indiener stelt dat, gezien het beoogde aantal op te richten strandhuisjes, de wijzigingsbevoegdheid niet voldoet aan deze dienstbaarheid.\n\n - Beantwoording punt d.\n\n Het al dan niet voorkomen van bepaalde erfdienstbaarheden maakt niet per definitie de plaatsing van strandhuisjes onmogelijk. Indien van toepassing is het immers bijvoorbeeld ook mogelijk om erfdienstbaarheden af te kopen of een andersoortige regeling te treffen. Overigens is er slechts sprake van de opname van een wijzigingsbevoegdheid strandhuisjes. Voordat toepassing wordt gegeven aan de wijzigingsbevoegdheid zullen eventuele erfdienstbaarheden worden onderzocht. Er is nu immers ook nog geen concreet bouwplan welke getoetst kan worden. Uiteraard wordt dit aspect te zijner tijd bij de besluitvorming over de toepassing van de wijzigingsbevoegdheid meegewogen.\n\nVraag 17: Is door de onderzoekers kennisgenomen van de nota naar aanleiding van de zienswijzen op het bestemmingsplan zeegebied waaruit blijkt dat op 15 februari 2011 door de indiener van zienswijze 5 is verwezen naar geldende erfdienstbaarheden, en burgemeester en wethouders hebben aangeven dat voordat toepassing wordt gegeven aan de wijzigingsbevoegdheid eventuele erfdienstbaarheden zullen worden onderzocht. Hoe verhoudt dit zich met de deelconclusie van p. 26 dat \u201cOp de informatieavond is het onderwerp servituten/erfdienstbaarheden in relatie tot strandhuisjes voor het eerst ter sprake gekomen en zijn hierover vragen gesteld aan de betrokken portefeuillehouder.\u201d? Antwoord BING: Inmiddels hebben wij hiervan kennis genomen. Ge\u00efnterviewden hebben tegenover ons verklaard dat in het voortraject niet is gesproken over het bestaan van mogelijke servituten/ erfdienstbaarheden. Alle ge\u00efnterviewden hebben verklaard dat het voor het eerst ter sprake kwam bij de informatieavond op 9 juni 2011. Naar onze mening had het overigens wel in de rede gelegen, zoals wij dat ook stellen bij de beantwoording van de onderzoeksvraag in ons rapport, dat dit onderwerp eerder ter sprake zou zijn gekomen. De door u geciteerde beantwoording van de zienswijze onderstreept dit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=177&terug=1", "body": "Strandhuizen of geen strandhuizen?\n\n Uit het op 3 januari verschenen persbericht van de gemeente Westvoorne valt op te maken dat het strandhuisjes project van de baan is, want daarin staat het volgende: \u2018Vandaag heeft het college van B&W besloten te stoppen met de ontwikkeling voor de bouw van strandhuisjes op het badstrand van Rockanje\u2019.\n\n Tijdens de raadsvergadering van 10 januari bleek het allemaal toch anders te liggen.\n\n Toen wij, in lijn met hetgeen in het persbericht gesteld werd, het college middels een motie, verzochten geen gebruik te maken van hun wijzigingsbevoegdheid ten behoeve van het oprichten van de strandhuisjes (opgenomen in het Bestemmingsplan zeegebied Westvoorne) en die wijzigingsbevoegdheid bij een eventuele herziening van het bestemmingsplan of bij het opstellen een nieuw bestemmingsplan te schrappen, bleek het project namelijk niet definitief van de baan. Het college, bij monde van wethouder Klok, gaf aan dat de deur van het project op een kier bleef staan. Natuurmonumenten had, als \u2018bewaker\u2019 van de servituten die op de ontwikkelingslocatie van de huisjes liggen, weliswaar laten weten dat de bouw van de huisjes in strijd is met de servituten, maar er moest, volgens Klok, toch nog maar eens over gesproken worden met het landelijk bestuur van Natuurmonumenten. Klok ontraadde daarom de motie, want hij was niet van plan \u2018alle schepen achter zich te verbranden\u2019. De coalitiepartijen (VVD, CDA, GBW en D66) waren het met hem eens. Het zou, volgens hen zonde zijn het project nu zomaar, op basis van die servituten, te stoppen. Eerst maar eens dat gesprek aangaan was hun devies.\n\nNatuurmonumenten\n\n Natuurmonumenten kreeg tijdens de raadsvergadering van Klok en de coalitiepartijen opnieuw de zwartepiet toegespeeld. Het was, volgens hen, niet de schuld van het college, maar van Natuurmonumenten dat het bestaan van de servituten niet eerder tijdens het ontwikkelingsproces naar voren gebracht was. Dit in tegenstelling tot het oordeel van onderzoekscommissie van BING, die stelden dat het college het mogelijk bestaan van de servituten had moeten onderzoeken.\n\n Wij vinden het standpunt van Natuurmonumenten, dat niet zij maar het college het onderzoek naar de servituten had moeten doen, wel te rechtvaardigen. Zo\u2019n onderzoek is namelijk heel duur. Er moet bij het kadaster onderzocht worden op welke kadastrale perceelnummers servituten van toepassing zijn. Daar moet per kadasternummer voor betaald worden en vaak gaat het bij een ontwikkelingslocatie om meerdere nummers. Wij hebben in het kader van de servituten zo\u2019n onderzoek laten doen en dat kostte ons in totaal \u20ac 778,60. Daarbij hadden wij het geluk dat de ontwikkelingslocatie maar \u00e9\u00e9n kadasternummer heeft.\n\n Een bijkomend probleem bij ieder onderzoek naar kadastrale gegevens is dat kadasternummers regelmatig gewijzigd worden. Zo liggen er onder het huidige kadasternummer van de strandhuisjeslocatie maar liefst 33 oudere, zogenaamde \u2018historische kadastrale percelen\u2019. Dat geldt ongetwijfeld voor nog veel meer servituutterreinen in Nederland die door Natuurmonumenten beheerd worden. Daarom zal er bij een eventueel ontwikkelingsproject altijd een nieuw kadastraal onderzoek gedaan moeten worden. Eigenaren van de betreffende percelen (in dit geval de gemeente) worden op de hoogte gesteld van de nieuwe nummers, maar dat geldt niet voor de \u2018bewakers\u2019 van de servituten (in dit geval Natuurmonumenten). Logisch dat Natuurmonumenten zo\u2019n onderzoek uitstelt totdat zeker is dat (en op welke locatie) er gebouwd gaat worden. Onderzoeksgeld uitgeven aan mogelijke bouwprojecten kunnen zij immers moeilijk rechtvaardigen. Overigens had Natuurmonumenten aan de gemeente al voorafgaand aan het BING onderzoek laten weten pas een oordeel te zullen geven nadat de resultaten van het onderzoek van BING naar de servituten bekend zouden zijn en nadat de gemeente zekerheid zou geven over de voortgang van het project.\n\n Wat Natuurmonumenten wel had kunnen doen, toen zij uit de krant (!) vernamen dat er sprake was van het strandhuisjes project, is de gemeente wijzen op het mogelijk bestaan van servituten. Wij kunnen ons daarnaast voorstellen dat Natuurmonumenten op grond van hun natuurbeschermende taak sowieso bezwaar tegen het project had kunnen aantekenen. Dat had, aan het begin van het proces, wel meer duidelijkheid over hun standpunt gegeven.\n\n Desalniettemin kan niemand van Natuurmonumenten verwachten dat zij de fouten van dit college voorkomen en daarvoor dan ook nog eens hoge kosten moeten maken die zij niet kunnen rechtvaardigen.\n\nOnvolledige en onjuiste informatie\n\n De raad is van het begin af aan onvolledig en op verschillende momenten zelfs onjuist voorgelicht door het college. In het rapport van BING wordt ingegaan op deze onjuiste en onvolledige informatie. Zo stelt de onderzoekscommissie van BING dat de informatie die in het persbericht van 17 juni op onderdelen onjuist is. Daarnaast stellen zij dat de door de gemeente genoemde koopakte van 1956 niet/nauwelijks betrekking heeft op de ontwikkelingslocatie maar dat het om de koopakte uit 1954 gaat. Er wordt tevens gesteld dat het naar de mening van de onderzoekscommissie \u2018als onderdeel van een zorgvuldige voorbereiding van de besluitvorming, voor de hand had gelegen aandacht te schenken aan het mogelijk bestaan van servituten\u2019. Maar, zo stellen zij verder, \u2018gebleken is dat het onderwerp servituten niet eerder ter sprake gekomen is in de planvorming van de gemeente\u2019 dan tijdens de informatieavond. \n\n Het college heeft inderdaad bij hoog en laag volgehouden dat de servituten niet eerder ter sprake geweest zijn dan op die bewuste voorlichtingsavond over het strandhuisjes project van 9 juni 2011. Dat is niet alleen aan de raad gezegd, maar ook aan de onderzoekscommissie van BING. Gebleken is echter dat dit niet waar is.\n\n Anders dan steeds door het college beweerd wordt en anders dan aan BING gemeld werd, was het college namelijk reeds in februari 2011 op de hoogte van bestaan van de servituten. Dat blijkt onder meer uit de Nota van beantwoording op de Zienswijzen op het Bestemmingsplan Zeegebied Westvoorne. Door indiener 5 werd namelijk reeds in februari 2011 verwezen naar de geldende erfdienstbaarheden (servituten) op de ontwikkelingslocatie van de strandhuisjes, zoals blijkt uit de volgende passage (punt d) uit de nota van zienswijzen:\n\n \u2018Op het genomen wijzigingsgebied ligt een erfdienstbaarheid, welke volgens de indiener de bouw van strandhuisjes uitsluit. Volgens de erfdienstbaarheid mogen op de gronden geen opstallen of getimmerten worden opgericht, met uitzondering van kleine niet storende gebouwtjes. Indiener stelt dat, gezien het beoogde aantal op te richten strandhuisjes, de wijzigingsbevoegdheid niet voldoet aan deze dienstbaarheid\u2019.\n\n \n\nDe beantwoording van het college luidt als volgt:\n\n \u2018Het al dan niet voorkomen van bepaalde erfdienstbaarheden maakt niet per definitie de plaatsing van strandhuisjes onmogelijk. Indien van toepassing is het immers bijvoorbeeld ook mogelijk om erfdienstbaarheden af te kopen of een andersoortige regeling te treffen. Overigens is er slechts sprake van de opname van een wijzigingsbevoegdheid strandhuisjes. Voordat toepassing wordt gegeven aan de wijzigingsbevoegdheid zullen eventuele erfdienstbaarheden worden onderzocht. Er is nu immers ook nog geen concreet bouwplan welke getoetst kan worden. Uiteraard wordt dit aspect te zijner tijd bij de besluitvorming over de toepassing van de wijzigingsbevoegdheid meegewogen\u2019.\n\nIn het BING rapport staat daarover echter het volgende:\n\n - Bij de totstandkoming van deze plannen (Bestemmingsplan zeegebied en criteria strandhuisjes) is er volgens betrokkenen (de betrokken portefeuillehouder) niet gesproken over het mogelijk bestaan van servituten/erfdienstbaarheden op het gedeelte van het badstrand waar de strandhuisjes gepland staan.\n\n - Een bij het project betrokken ambtenaar verklaart desgevraagd dat er in het ambtelijke voortraject geen onderzoek heeft plaats gevonden naar servituten. Hij zegt daarover:\n\n \u201cIk wist weliswaar van het bestaan van servituten in de omgeving, maar in mijn optiek hadden die enkel betrekking op het duingebied. Van servituten op het badstrand was mij niets bekend. Wij hebben hier ambtelijk destijds, bij de uitwerking van de plannen, ook nooit over gesproken en ook geen onderzoek naar gedaan.\u201d\n\n Tevens verklaart hij desgevraagd:\n\n \u201cTijdens overleggen over de plannen met de betrokken wethouders, waaronder [naam betrokken portefeuillehouder], heeft niemand stilgestaan bij het mogelijke bestaan van servituten op het badstrand. Het is geen enkele keer ter sprake gekomen.\u201d\n\n De ambtenaar verklaart dat een onderzoek naar mogelijke servituten later in het traject mogelijk wel zou hebben plaatsgevonden.\n\n - De betrokken portefeuillehouder verklaart dat hij werd verrast door de vraag (over het mogelijk bestaan van de servituten op de informatieavond):\n\n \u201cIk was weliswaar op de hoogte van servituten in het duingebied, maar ik was in de veronderstelling dat er geen servituten op het badstrand zouden liggen. Ik was dan ook verrast door de vraag en ik heb toen aangegeven er later op terug te komen, omdat ik op dat moment de kennis nog niet had.\u201d\n\n - De burgemeester verklaart dat hij pas op de informatieavond voor het eerst kennis nam van de suggestie dat er servituten zouden liggen op het badstrand van Rockanje.\n\n - Uit het onderzoek volgt dat tot aan de informatieavond op 9 juni 2011 binnen de gemeente geen aandacht is geschonken aan het mogelijk bestaan van servituten/erfdienstbaarheden op de percelen waar de strandhuisjes gepland staan. Naar onze mening had dat \u2013 als onderdeel van een zorgvuldige voorbereiding van de besluitvorming - wel voor de hand gelegen. Dit met name gezien het feit dat het, blijkens de interviews, in de gemeente \u2018alom\u2019 bekend is dat er op een groot aantal percelen (met name duingebied) in de gemeente Westvoorne servituten/erfdienstbaarheden zijn gevestigd en dat in het verleden binnen de gemeente al vaker soortgelijke casu\u00efstiek onderwerp van gesprek is geweest (Olaertsduyn, Pingu\u00efnterrein).\n\n - Op de informatieavond is het onderwerp servituten/erfdienstbaarheden in relatie tot de strandhuisjes voor het eerst ter sprake gekomen en zijn hierover vragen gesteld aan de betrokken portefeuillehouder.\n\n - Gebleken is dat het onderwerp servituten/erfdienstbaarheden nog niet eerder ter sprake was gekomen in de planvorming van de gemeente.\n\n (zie BING Onderzoek belangenverstrengeling, 6.6 Overige bevindingen en 7.2. Tweede onderzoeksvraag)\n\nDe Confrontatie\n\n Wij hebben tijdens de raadsvergadering van 10 januari het college geconfronteerd met de discrepantie tussen hetgeen in de beantwoording van de zienswijze van indiener 5 gesteld wordt en hetgeen aan de onderzoekscommissie van BING medegedeeld is over het moment waarop de servituten ter sprake gekomen zijn.\n\n Onze betreffende vraag luidde:\n\n \u2018Waarom is er tegen onderzoekers van BING gezegd dat het bestaan van de servituten niet eerder ter sprake geweest is dan op de informatieavond op 9 juni 2011 terwijl uit de beantwoording van de Nota Zienswijzen blijkt dat er al in februari 2011 over gesproken is (en wel formeel in de vorm van een beantwoording van een zienswijze)?\u2019\n\nGedurende het daarop volgende debat werd, na veel heen en weer gepraat, door het college, bij monde van de burgemeester, gesteld dat het allemaal op een interpretatieverschil neer kwam van de zin \u2018er is niet eerder over de servituten gesproken / ze zijn niet eerder ter sprake geweest\u2019. Volgen de Partij Westvoorne zou dat betekenen dat er \u2018niet eerder over de servituten gesproken is\u2019 en volgens het college zou dat betekenen \u2018dat er niet eerder onderzoek naar het daadwerkelijke bestaan van de servituten gedaan zou zijn\u2019. Nu zijn wij zeker niet star wanneer het om het interpreteren van teksten gaat. Maar wanneer de betekenis van de in de tekst voorkomende woorden daarbij niet ge\u00eberbiedigd wordt, zoals nu gebeurt, wordt het een zootje in plaats van een interpretatie.\n\nU vraag zich wellicht af waarom wij zo zwaar tillen aan de door het college, in onze ogen, onjuist verstrekte informatie aan BING.\n\n In de eerste plaats omdat het de zoveelste keer was dat er onjuiste informatie over het strandhuisjes dossier verstrekt werd. De burgemeester heeft, na het uitkomen van het BING rapport, daarvoor terecht zijn verontschuldigingen aangeboden. Een goed functionerende gemeente raad had desalniettemin deze stroom van foutieve informatie moeten adresseren. Het is immers bij wet zo geregeld dat het college juiste en volledige informatie aan de raad moet verschaffen. Raadsleden moeten zich namelijk op grond van die informatie een mening vormen, want zij zijn in hun werk afhankelijk van de informatie die het college ze verstrekt. Vandaar dat de wet daar zo stellig over is en vandaar dat er ministers en wethouders in de problemen komen als zij onjuiste informatie verstrekken. \n\n Niet voor niets besloot de raad tot een onafhankelijk onderzoek om, zoals de burgemeester stelde, \u2018de vragen die leven rondom de servituten helder te krijgen\u2019. Helaas is gebleken dat de ge\u00efnterviewde leden van het college die helderheid niet nagestreefd hebben. Misschien hadden we voor een raadsenqu\u00eate moeten kiezen, waarbij ambtenaren en bestuurders onder ede gehoord kunnen worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=161&terug=1", "body": "Het amendement over de windmolens behoeft enige toelichting in verband met het verlenen van een bouwvergunning in het kader van de natuurbeschermingswet.\n\nMet andere woorden, dat de windmolens net buiten de Voordelta liggen, in een bij uitstek \u2018speciale beschermingszone\u2019, is geen reden om aan te nemen dat daarvoor een vergunning in het kader van de natuurbeschermingswet afgegeven kan worden. Nader onderzoek is noodzakelijk (dat wordt ook in dit BP gesteld). Wij zijn van mening dat de raad de resultaten van dat onderzoek moet afwachten en niet bij voorbaat in moet stemmen met de bouw van de windmolens. Vandaar ons amendement. Ik lees het nu voor, vooral voor de mensen die thuis de moeite nemen om deze vergadering te volgen.\n\nWanneer de raad nu de wijzigingsbevoegdheid en de criteria voor de strandhuisjes vaststelt, kan zij op een later moment niet meer zeggen dat het plan bijgesteld moet worden, b.v. omdat het te grootschalig is. De grootschaligheid, namelijk de mogelijkheid voor de realisering van 85 huisjes, heeft ze dan immers al goedgekeurd. Een projectontwikkelaar moet er toch vanuit kunnen gaan dat wanneer de raad criteria voor de huisjes vaststelt en de beslissingsbevoegdheid verder d.m.v. een wijzigingsbevoegdheid aan het college uit handen geeft, dan daarna niet gaat zeggen: we vinden het plan te grootschalig\u201d. Dan komt deze raad immers niet erg betrouwbaar over terwijl van ons als raad toch verwacht mag worden dat wij betrouwbaar en duidelijk zijn, zodat burgers en ontwikkelaars weten aan welke criteria hun plannen moeten voldoen.\n\nMet andere woorden: met het voorliggende plan kunnen 85 huisjes gebouwd worden van elk 30 vierkante meter en is de weg terug naar kleinschaligheid en bijvoorbeeld 20 huisjes van elk 15 vierkante meter, zo goed als onmogelijk. Want, indien een ontwikkelaar aan de gestelde criteria voldoet en zich desnoods tot de rechter went om zich op zijn recht te beroepen, zal de rechter hem hoogstwaarschijnlijk in het gelijk stellen.\n\nIndien deze raad, zoals sommige fracties eerder aangegeven hebben, overweegt om bij de presentatie van de plannen eventueel via een motie wijzigingen in die plannen aan te brengen, dan heeft dat alleen kans van slagen (zelf als de wethouder die motie aanneemt), wanneer u nu de wijzigingsbevoegdheid en de criteria niet in het BP opneemt.\n\n- het, met de in artikel 6.5.2 opgenomen criteria mogelijk is vijfentachtig strandhuisjes tussen de Eerste en Tweede Slag in Rockanje te realiseren,\n\n- onvoldoende onderzocht is of een dergelijke grootschalige ontwikkeling noodzakelijk en gewenst is;\n\n- dit paviljoen gelegen is in het Natura 2000 gebied Voornes Duin in de onmiddellijke nabijheid van het vogelbroed-, rust- en fourageergebied de Slikken van Voorne,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=178&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 28 januari 2012 wederom geopend. Westvoornaars zijn van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nDe kas van de Stadsregio Rotterdam wordt in rap tempo leeggemaakt door de gemeenten, maar komt de Metropoolregio Rotterdam-Den Haag er straks? En welke inbreng krijgt Westvoorne? Drukt de Commissaris van de Koningin voor zijn vertrek nog een flink stempel op het bestuur op Voorne Putten of komt nu eindelijk de gemeentelijke samenwerking goed op gang en blijven de gemeenten zelfstandig? En wie bepaalt wat er gebeurt op het badstrand van Rockanje? Maakt Natuurmonumenten de dienst uit, zoals sommigen beweren, of toch de wethouder. En heeft U nog iets in te brengen? Wordt er naar u geluisterd?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=165&terug=1", "body": "Er is geen sprake van belangenverstrengeling of van de schijn daarvan. Dat stelt ons gerust en dat is goed nieuws voor heel Westvoorne.\n\nEr is door BING met name heel veel duidelijkheid verschaft over de servituten die op de ontwikkelingslocatie van de strandhuisjes liggen. In de eerste plaats natuurlijk dat ze daar liggen en in de tweede plaats dat op grond van die servituten de ontwikkeling van die huisjes tegengehouden zou kunnen worden. Dat is goed nieuws voor alle mensen die tegen de komst van de strandhuisjes zijn.\n\nToch zijn er ook nog wel wat onduidelijkheden. E\u00e9n daarvan is of er naast Natuurmonumenten nog andere \u2018bewakers\u2019 van servituten zijn. BING zegt hierover dat het \u2018heersend erf\u2019, dat is het stuk grond van waaruit je iets over een dienend erf te zeggen hebt, in handen van Natuurmonumenten is. Binnen het dienend erf waarover het in dit geval gaat, ligt de ontwikkelingslocatie van de strandhuisjes. BING stelt, om een heel ingewikkeld verhaal kort samen te vatten, dat alleen Natuurmonumenten \u2018bewaker\u2019 op het naleven van de servituten is, omdat alleen Natuurmonumenten in bezit van het heersend erf is.\n\nDat klopt voor zover het de situatie uit 1954 en 1956 betreft. Maar de situatie nu is niet meer zoals die toen was, want er zijn delen van het heersend erf, een gebied van in totaal 320 ha., verkocht. En iedereen die een stuk van het heersend erf in eigendom heeft, is \u2018bewaker\u2019 van de servituten die op het dienend erf liggen.\n\nNaast de duidelijkheid die over de servituten gegeven wordt, wordt er ook duidelijk door BING gesteld dat er in de besluitvorming rond de strandhuisjes door het college geen aandacht is geschonken aan het mogelijk bestaan van de servituten, maar dat zulks als onderdeel van een zorgvuldige voorbereiding van de besluitvorming wel voor de hand had gelegen. Met name omdat de servituten vaker onderwerp van gesprek geweest zijn, onder andere bij Olaertsduyn en het Pingu\u00efnterrein.\n\nWij zouden willen zeggen: Laten we hier iets van leren en laten we in de toekomst als er ontwikkelingen op servituutterreinen overwogen worden eerst uitzoeken om welke servituten het gaat en wie de \u2018bewakers\u2019 van die servituten zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=179&terug=1", "body": "Medio 2001 werd bekend dat er per dag in Nederland 330.000 kinderen worden gepest. Uit contacten met ouders van gepeste kinderen weten we dat achter het leed van de kinderen ook het verdriet van een half miljoen ouders zit en dat maakt het pesten tot een reusachtig probleem, want veel ouders lijden met hun kinderen mee. Dat die kinderen er onder lijden is voldoende bekend. Op onze vereniging hanteren we een no-nonsens-benadering, nl. pesten mag niet en dat betekent dat we ook en no-nonsens-aanpak hebben.\n\n\n\nDe meeste kinderen worden wel eens geplaagd, maar er is een verschil tussen pesten en plagen. Het verschil is dat pesten bestaat uit het langdurig minachtend en/of bedreigend/ en/of agressief benaderen van een kind. Plagen gebeurt incidenteel, is van korte duur, is meestal wel te verdragen en daarbij is sprake van gelijkwaardigheid, maar bij het pesten heerst de pester over de gepeste en probeert de pestkop de ander klein te krijgen.\n\nPesten is een vorm van treiteren. Het is vijandig gedrag tegen een vaak onschuldig en hulpeloos slachtoffer. Pesten is het herhaaldelijk uitoefenen van negatieve acties door een of meer kinderen. In \u00e9\u00e9n zin weergegeven: pesten is iemand voortdurend op een gemene manier lastig vallen.\n\nVoorkomen\n\n Verenigingen kunnen zelf veel doen aan het zoveel mogelijk voorkomen van ongewenst gedrag. Van pesten tot seksuele intimidatie moeten aandachtgebieden zijn van besturen en kaderleden. Als het over pesten gaat zeggen 'dat het niet een taak is van de vereniging', onderschat de impact van het verenigingsleven op een jonge sporter. Pesten en seksuele intimidatie komt in de sport meer voor dan ons lief is. Dit onderwerp wordt vaak ervaren als eng en bedreigend. Vaak is men bang leden te verliezen, maar het blijkt dat als er een duidelijk beleid wordt gevoerd het vertrouwen in de sportvereniging toeneemt.\n\nSchade\n\n 'Het komt bij ons niet voor', is een veel gehoorde opmerking van bestuurders. 'Moeten wij ons daar ook al mee bezig houden?', is er ook een. Realiseer je dat de schade die pesten en seksuele intimidatie aanricht groot is. Een veilige sportomgeving is voor iedereen belangrijk. Voor de bestuurders, de sporters, het kader en de ouders. Preventief beleid helpt om (potenti\u00eble) daders te ontmoedigen. Het helpt ook ongewenst situatie voor te zijn. Het belangrijkste is dat wordt voorkomen dat sporters de sport de rug toe keren of blijvende schade oplopen.\n\n Verenigingen stellen steeds vaker een vertrouwenscontactpersoon aan, die laagdrempelig aanspreekbaar is bij incidenten en mee kan werken aan het opzetten van beleid ongewenst gedrag.\n\n\u201c\u2026met veel van die kinderen is ook wel wat aan de hand. Ze hebben een rare manier van functioneren, doen in de ogen van anderen belachelijk o.i.d. Het is dan ook logisch dat ze omdat ze opvallen en het mikpunt van plagerijen worden\u201d.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=180&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 25 februari 2012 wederom geopend. Westvoornaars zijn van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nVeel mensen genieten elke dag weer van het groene karakter van onze gemeente, maar veel mensen maken zich ook zorgen. Over de kaalslag in de dorpskernen, waarbij vooral het openbaar groen in Rockanje het moet ontgelden. Maar ook over de werkzaamheden van Natuurmonumenten in het duingebied, waarbij flink wordt aangepakt, bestaat veel onrust en onbegrip. Er wordt hard gewerkt, maar met welk doel? Blijft onze groene rijkdom wel bewaard?\n\nNatuurmonumenten heeft al eerder dergelijke excursies georganiseerd, maar nu de werkzaamheden daadwerkelijk zijn gestart en de machines in het landschap voor vragen en onrust zorgen, is men graag bereid nogmaals uitleg te geven over het hoe en waarom van de werkzaamheden. Een uitstekend initiatief.\n\nAansluitend zal in het politiek caf\u00e9 gesproken worden over de voors en tegens van de werkzaamheden in ons duingebied, waarbij ieders inbreng welkom is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=168&terug=1", "body": "Wat het CDA waarschijnlijk bedoeld heeft te zeggen, is dat wij zomaar, zonder enige grond gezegd hebben dat er sprake van belangenverstrengeling is. Dat is onjuist.\n\nHet is bij wet zo geregeld dat het college juiste en volledige informatie moet verschaffen. Raadsleden moeten zich namelijk op grond van die informatie een mening vormen. Zij zijn in hun werk afhankelijk van de informatie die het college ze verstrekt. Vandaar dat de wet daar zo stellig over is en vandaar dat er ministers en wethouders in de problemen komen als zij onjuiste informatie verstrekken.\n\nNatuurlijk kan ook een wethouder zich vergissen of een uitspraak kan verkeerd geciteerd worden. In dit geval lijkt dat laatste zeer onwaarschijnlijk. De wethouder voegde aan die zin over de servituten van partner namelijk ook nog toe dat hij het niet aan het college gemeld had, omdat dat algemeen bekend is en het voor nog voor veel meer grond in de gemeente geldt. Het lijkt ons sterk dat het AD dat allemaal zelf verzonnen heeft. Bovendien is er nooit om rectificatie gevraagd.\n\nAls de uitspraak van de wethouder juist geweest was, dan was de conclusie, dat er dan sprake van belangenverstrengeling is, ook juist geweest.\n\nDe dag na bovengenoemde uitspraak van de wethouder in het AD deed het college een persbericht uitgaan. Daarin werd niet ontkend dat de partner van de wethouder die servituten had. Er werd alleen gesteld dat er geen sprake was van een vergoeding voor de partner van de wethouder.\n\nHet persbericht bevatte daarnaast een aantal onjuistheden. Bovendien bleek de in het persbericht genoemde koopakte uit 1956 helemaal niet te gaan over de koop van het stuk strand tussen de Eerste en Tweede slag, zoals wel in het persbericht gesteld werd, maar om stukken grond ten noorden en ten zuiden van die locatie. Wederom verstrekte het college dus onjuiste informatie.\n\nDe burgemeester heeft terecht zijn verontschuldigingen aangeboden voor het verstrekken van zoveel onjuistheden. Een goed functionerende gemeente raad, had desalniettemin deze stroom van foutieve informatie moeten adresseren. De wet is daar heel duidelijk over. Het mag niet en een gemeenteraad dient het college daarop aan te spreken.\n\nDankzij de vasthoudendheid van de Partij Westvoorne komt er een onafhankelijk onderzoek en komt er na 84 jaar eindelijk een keer duidelijkheid over de servituten. \u2018Eindelijk\u2019, nadat in 1927 de eerste servituten gevestigd werden is er duidelijkheid over de inhoud van de servituten en over wie daar wat over te zeggen heeft!\n\nWij hebben in de afgelopen periode de wethouder op geen enkele wijze als priv\u00e9 persoon aangesproken, maar in zijn hoedanigheid als wethouder. Wij hebben hem of zijn partner ook nooit beledigd of onfatsoenlijk bejegend.\n\nHet gedrag dat coalitiepartijen vertoond hebben tijdens de behandeling van het BING rapport in de raad was echter wel onfatsoenlijk, beledigend en persoonlijk. Alles wat zij naar aanleiding van het rapport van BING gezegd hebben ging over de Partij Westvoorne, over mij persoonlijk en, hoewel in mindere mate, over de Partij van de Arbeid. En dat alles in bewoordingen en op een toon, voorzitter, die niet in een raadszaal thuishoren. Wij hopen dat u, als voorzitter van deze raad, dergelijke bewoordingen en een dergelijke toon niet langer zult tolereren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=181&terug=1", "body": "We kijken niet alleen terug- dat moet nu eenmaal- maar ook vooruit. Uw bestuur heeft voor de komende jaren een werkplan geschreven om voor een ieder duidelijk te maken, wat we gaan doen, en hoe we het gaan doen om een nog sterkere lokale partij te worden, zodat we bij de volgende coalitieonderhandelingen niet meer in de hoek weggezet kunnen worden. Dat kunnen we natuurlijk niet alleen , daar hebben we uw hulp bij nodig.\n\nSimon Barendregt zal op de vergadering uit de doeken doen hoe het werkplan in elkaar zit, en waar we uw hulp bij nodig hebben om dit goed uit te voeren. Uw mening en uw suggesties zijn voor ons heel belangrijk: kom op de ALV en laat uw stem horen. Dat is toch de kracht van onze partij.\n\nEmmy Bakker, met de hulp van Rita Noordermeer, Emma van Blom en Hesly den Bakker heeft weer een flink aantal sjaals gemaakt in de PW kleuren. We zullen ze op de ALV te koop aanbieden; dit is toch een prachtig signaal naar de buitenwereld, als we hier mee getooid zijn.\n\nWe hebben in ons partijprogramma gezegd dat we moeilijke onderwerpen ter sprake willen brengen in zg denktanks. Een zo\u2019n onderwerp is de Metropoolregio, een samenwerkingsverband tussen Rotterdam en den Haag, die vanaf 1 januari 2013 in werking zou moeten treden. Dat samenwerkingsverband omvat 24 gemeenten, waaronder Westvoorne. De bedoeling is, dat men de sterke kanten van dit gebied wil uitnutten, en uiteraard de minpunten wil verbeteren door samen te werken. Er zijn 7 gebieden waarin men wil samen werken , bijv economie, vervoer, groen etc. etc.\n\nWij hebben daar onze gedachten over, dus met een klein groepje PW-ers. maar ook niet- PW-ers werken we aan een document over onze gemeente, maar ook ons eiland Voorne, waar we, richting de organisatie van de Metropoolregio, onze wensen en gedachten uiteen zetten. We zijn er nog niet klaar mee, dus het is wat prematuur als we u nu al zouden vertellen wat onze reactie zal zijn. Maar weest gerust, u krijgt het op tijd te horen.\n\nU heeft ongetwijfeld gehoord over de plannen van de gemeente om het Woonbedrijf te verkopen. Er is al eens een openbare presentatie van de gemeente geweest, waar nogal wat kritiek gespuid werd over de voorgestelde opties ( of beter de niet bekeken opties) van de gemeente en de snelheid van doorvoeren, en je zou verwachten , dat men zich daar iets van aantrok. Nu, niets is minder waar. Men gaat onverdroten door en hoopt midden april de raad definitief te laten besluiten. Maar als u weet, dat kenners in het vastgoed deze tijd kwalificeren als uiterst slecht om te verkopen, dat de gemeente nb met de koper een actualisatie van de woonvisie voor deze gemeente wil doen, dat een consultant uitgerekend heeft, dat we ca 200 huizen uit onze kernvoorraad zouden kunnen verkopen, maar aanraadt om dat nu niet te doen- dus dat doet straks de koper, die daar dan een vette winst voor opstrijkt- dat de gemeente geen woord heeft vuil gemaakt aan een redelijk alternatief van PW om de surplus huizen aan de bewoners te verkopen, dan begrijpt u wel, dat wij het niet meer begrijpen!!\n\nNog een andere zaak, waar we al een tijd tegen ageren nl het glasproject in Tinte. Dat er voor de tuinders met glas in het buitengebied een goed saneringsplan moet komen, is buiten kijf. We hebben in het verleden daar goede voorstellen voor gedaan, bescheiden dat wel, maar meer dan voldoende, De gemeente wilde meer, er werd een megalomaan plan opgetuigd, met dure consultants, maar dat wil niet zeggen dat het goed in elkaar zat. Als je in het bedrijfsleven een plan van 130 mln presenteert met een looptijd van 20 jaar, waar je aan het eind misschien 3 ton aan overhoudt, en waar je twee volkomen verschillende maatschappelijke stromingen nl de realisatie van glas voor de tuinbouw naast de bouw van dure huizen aan elkaar koppelt, dan wordt je daar zo afgeschoten. Bij ons in de gemeente niet hoor. Dit wordt en werd gezien als een geniaal plan.\n\nDe provincie heeft daar nu wat andere gedachten over. Je kunt geen voorzieningen treffen zonder dekking, is de boodschap aan het college, en je kunt geen geld uitgeven als je het niet hebt. De risico\u2019s zijn groot, en als de gemeente niet voldoende draagkracht heeft (in ambtenarenjargon: weerstandvermogen), dan moet je je ambities wat temperen. De provincie heeft dus onze wethouder Klok gesommeerd om de financi\u00eble onderbouwing van het glasbeleid aan te passen. Dat gaat een hele zware klus voor hem worden, want hij heeft al het begrote geld al uitgegeven, kortom enige miljoenen besteed en nu moet hij op zoek naar nieuwe miljoenen. Zo langzamerhand kost hij onze gemeenschap ook wel heel veel geld en het zou leuk zijn als u uw schatting wat Klok ons gekost heeft aan mij door zou mailen. Degene, die er het dichtst bijzit krijgt van mij een fles wijn, of beter een PW sjaal!\n\nOns politieke caf\u00e9 van afgelopen zaterdag was een succes. Groen gaat de mensen aan het hart. En dus de wandeling door de duinen onder leiding van Ted Sluijter van NM, gevolgd door ons politiek caf\u00e9 in Olaertsduyn, waar Jeroen een uitstekende inleiding hield, leverde heel wat discussie op. Er waren 32 mensen van allerlei richtingen en meningen, dus het was een zeer levendige discussie. Een belangrijke conclusie: groen leeft bij ons!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=169&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 26 november wederom geopend. Westvoornaars zijn van harte uitgenodigd om een gesprek over politieke thema\u2019s aan te gaan, in een prachtige omgeving en in een ontspannen sfeer.\n\nVraag is nu of Westvoorne, winkeliers, winkelend publiek, omwonenden, zit te wachten op elke week koopzondag. Sommige winkels hebben niet eens een koopavond, bijvoorbeeld. Wordt voorzien in een echte behoefte? Komen kleine winkeliers in de knel, als ze zich vanwege de concurrentie gedwongen zien de deuren te openen op zondag? En hoe staat het met de zondagsrust?\n\nDe VVD wil alle winkeliers de keuzemogelijkheid bieden, alle zondagen open te zijn. Het CDA is tegen, maar stemt toch voor. Partij Westvoorne ziet vooral een probleem in het zomaar besluiten een beroep te doen op de toerismebepaling, zonder goede onderbouwing en deugdelijk onderzoek naar behoefte en bezwaren. De PvdA maakt zich vooral boos over het gebrek aan inspraak.\n\nLaat uw mening horen of kom luisteren in het politiek caf\u00e9 in Olaertsduyn. Omdat de meeste winkeliers pas na 16.00 uur hun winkeldeuren sluiten, zal het politiek caf\u00e9 deze keer iets langer geopend blijven, als dat nodig zal blijken.\n\nDe raadsleden van de PW zijn aanwezig om te luisteren naar uw kritiek, suggesties en vragen. Iedereen is natuurlijk van harte welkom. Het politiek caf\u00e9 is er voor alle Westvoornaars, die willen meepraten, of gewoon willen luisteren naar wat anderen te zeggen hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=183&terug=1", "body": "Er is wel een strikte voorwaarde aan de te plaatsen artikelen verbonden. Dit omdat de opmaak van de pagina niet aangepast kan worden. Alle artikelen moeten daarom voldoen aan de ruimte, die per artikel, binnen die pagina mogelijk is. Naast 6 artikelen van verschillende lengte moet de pagina altijd twee foto\u2019s bevatten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=182&terug=1", "body": "Hieronder volgt een korte samenvatting van de bijdrage van de PW fractie aan de verschillende agendapunten. Alles is natuurlijk nog eens in detail online terug te zien via \u2018Raad in beeld\u2019 op de gemeentelijke website.\n\na. Wij zouden graag punt 10, het ter beschikking stellen uit de Reserve Glastuinbouw van het krediet van ruim 192 duizend euro (192.843,61) van de agenda halen. Dit omdat de familie Looij via hun advocaat heeft laten weten het niet eens te zijn met dit bedrag. Zij wensen dit bedrag dan ook niet te ontvangen. Het heeft dus totaal geen zin het krediet nu ter beschikking te stellen. Laten wij eerst de volgende rechtszaak maar weer afwachten en pas een krediet verstrekken wanneer we weten hoe hoog het bedrag van de planschade is.\n\nAangaande de skatebaan wordt opgemerkt dat een toezegging hieromtrent om onduidelijke redenen van de lijst van toezeggingen moest en dat nu dus blijkt, via dit ingekomen stuk, dat deze toezegging niet waargemaakt kan worden. Daarover willen wij graag opnieuw overleg met de wethouder, omdat voor de zomervakantie in een opgetuigd gesprek met jeugdraad en enkele kinderen van alles werd toegezegd over de skatebaan en raadsleden van alle kanten zich zeer welwillend en begripvol opstelden, maar naar nu blijkt er voorlopig weer geen moer van terechtkomt. Mooie woorden, maar eigenlijk kan het bijna niemand werkelijk iets schelen. Zo lijkt het.\n\nDe wethouder heeft aangegeven dat door de RvS is gesteld dat de gemeente een nieuw besluit moet nemen. Uit het antwoord van het college op vragen van het CDA blijkt dat het college van mening is dat het op basis van jurisprudentie daterend uit 2010 en 2011 mogelijk is de zaak Hortweg 10 anders te behandelen dan die van Hortweg 4 en 8. Het is de vraag of de rechter het college hierin gelijk zal geven, nu er door de RvS gesteld is dat het nieuwe besluit rekening moet houden met de planologische beperkingen die golden bij het BP Hortweg en BP LG Rockanje. Maar dat moet de rechter maar bepalen.\n\nWij vinden wel dat de onderbouwing van het besluit en met name het onder 3 \u2018Aanleiding\u2019 gestelde de raad op het verkeerde been gezet heeft. Daaronder wordt namelijk gesteld dat de advocaat van betrokkene gevraagd heeft om uitbetaling van het planschadebedrag. Dat klopt, maar dan wel om uitbetaling van 700.000 euro en niet van 154,363 euro en ook niet van 470.513. Er wordt ook bij de Aanleiding niet aangegeven dat er inmiddels beroep aangetekend is. Het raadsvoorstel is dus inderdaad misleidend, bewust of onbewust.\n\nDe raad van de gemeente Westvoorne in vergadering bijeen op dinsdag 16 februari 2012, sprekende over agendapunt 9, Beleidsplan 2012 Participatiebudget \u2013 Wet Investeren in Jongeren Gemeente Westvoorne,\n\nOverwegende dat: \n\n - De werkaanvaardingspremie in het leven is geroepen om de armoedeval tegen te gaan;\n\n - De armoedeval ook onder de nieuwe wetgeving een re\u00ebel probleem blijft, bij het aanvaarden van werk, wanneer mensen of gezinnen balanceren op de grens van het sociaal minimum;\n\n- Het aanvaarden van werk in deze tijd weliswaar een vanzelfsprekende zaak is, maar dat er zeker op dit inkomensniveau begrip moet worden opgebracht voor het feit dat een terugval in besteedbaar inkomen wel degelijk een re\u00ebel probleem is en derhalve demotiverend kan werken bij het re\u00efntegratieproces;\n\nBesluit :\n\n - De mogelijkheid tot een werkaanvaardingspremie van maximaal \u20ac1200 in het beleid te handhaven en deze in te zetten en het effect daarvan in 2013 te evalueren, daar waar sprake is van een daadwerkelijke armoedeval.\n\nDe wethouder heeft daarbij aangegeven dat in juli 2011 deze kans voorbijkwam en snel gereageerd moest worden. Sindsdien, dus in de afgelopen 8 maanden, zijn geen afspraken gemaakt over de realisatie van de koepel. Dat moet allemaal nog gaan gebeuren, aldus de wethouder. Er is een situatie ontstaan waarin de gemeente het risico zal moeten dragen, terwijl op geen enkele manier is gepoogd in de tussenliggende periode duidelijkheid te krijgen over relevante aspecten als hoe om te gaan met kostenoverschrijdingen, de eigendomssituatie en de toekomstige exploitatie.\n\n\u00b7 In het beleidsplan Strategisch Voorraadbeleid Woonbedrijf Westvoorne van december 2009 is aangegeven dat het investeringsprogramma voor de periode 2010-2019 ca. \u20ac 3,4 miljoen is voor energiebeleid, dit gebruikt wordt voor onder andere: Glas vervangen door HR++ glas, aanbrengen van isolatie en ketels vervangen door HR107 ketels,\n\n\u00b7 In de meerjarenbegroting er al een bedrag is opgenomen van \u20ac 1,2 miljoen voor isolatie en vervangen van ketels, dit een onderdeel is van de bovenstaande \u20ac 3,4 miljoen\n\nOndernemers hebben uiteraard ook baat bij de parkeerplaatsen rond het winkelgebied, maar gelet op de huidige problematiek en de ruimte die er is om oplossingen te bieden in de vorm van nieuwe parkeerplaatsen in de directe nabijheid van bepaalde ondernemingen, is een re\u00eble doorberekening nauwelijks mogelijk en uiterst discutabel.\n\nUit de stukken lijkt naar voren te komen dat men de parkeervoorzieningen in de winkelgebieden zo goed mogelijk wil ontwikkelen, om mede het voorzieningenniveau in stand te houden. Vraag is overigens of de parkeerproblemen werkelijk de cruciale factor zijn bij het in standhouden van het voorzieningen niveau.\n\nOok hier zou gewerkt en gedacht moeten worden vanuit een brede visie op de dorpskernen en de omliggende gebieden. Naast het zoeken naar uitbreiding, moet ook goed worden nagedacht over aanpassing van de bestaande parkeerplaatsen. Een dubbeldeksparkeerplaats bij AH in Oostvoorne lijkt ons een erg dure en ongewenste oplossing en zeker geen oplossing waar de gemeente een actieve rol in zou moeten spelen.\n\nDe blauwe zone. Naar ons idee is er niet veel sprake van langparkeerders in de dorpskernen, anders dan bewoners en werknemers die in de bedrijven aldaar werken. Vanuit de bedrijven zelf kan hieraan veel worden gedaan, bijvoorbeeld door het personeel te laten parkeren buiten de kern. (Misschien op de tijdelijke parkeerplaats op De Ruy?!)\n\nTer ondersteuning van de blauwe zone werd aangegeven dat AH in Oostvoorne had geklaagd over langparkeerders op hun terrein, maar juist daar heeft de gemeente geen zeggenschap en kan de blauwe zone niet worden ingevoerd. Wanneer langparkeerders dus d.m.v. de parkeerkaart uit omliggende straten worden geweerd, zal het probleem voor AH eerder toenemen dan afnemen.\n\nWij zien wel oplossingen in het toestaan (of verplaatsen) van een supermarkt buiten de dorpskernen. Ook het autoluw maken van bepaalde delen van de kernen kan het parkeerprobleem verleggen naar gebieden waar beter in een oplossing kan worden voorzien.\n\nVoor wat betreft de enquete (en het bijhorende managen van verwachtingen) is het goed, ook breder input te zoeken van inwoners van Westvoorne, bij het in kaart brengen van problemen en oplossingen. De ondernemers moet duidelijkheid worden verschaft over wat kan en wat niet kan.\n\nOnze motie: tijdelijke parkeerplaats op het terrein achter Zeeman. Of het volgend jaar of over 5 jaar is, wanneer het terrein ontwikkeld gaat worden, zal een tijdelijke verharding moeten worden aangebracht. Wanneer we deze kostenpost naar voren halen en dit nu al uitvoeren, kan het terrein zo lang dienst doen als tijdelijke verharde parkeerplaats.\n\nDe raad wordt gevraagd de bijgestelde exploitatieberekening vast te stellen. Het lijkt simpel. Het project is in twee\u00ebn gesplitst en daarmee wordt dan de negatieve stand van de reserve business-case glas opgeheven. Iets waar de Provincie om vroeg (om het zachtjes uit te drukken). De uitvoerbaarheid van fase 2 blijft volledig afhankelijk van inkomsten uit de Drenkeling en is dus in feite pure speculatie, maar daar gaat het vanavond niet over, want fase 2 schuift het college ver voor zich uit, op z\u2019n minst naar een volgende raadsperiode. Het gaat nu over fase 1 en over wat er dus wel gaat gebeuren. En dat is dat we conform de uitspraak van de Provincie de negatieve stand van de reserve weg werken. Dat doen we door het verbreden van wegen voor 80 % te schrappen en 2/3 van het groen uit het BP van het intensiveringsgebied Tinte te schrappen. Appeltje eitje en de Provincie tevreden. Wat daarbij vergeten wordt is dat er veel zienswijzen ingediend zijn op het BP Glasgebied Tinte. Een groot deel daarvan ging over de uitbreidingsruimte voor de glastuinbouw versus het verdwijnen van een groene woonomgeving. Het totale gebied heeft immers een glasbestemming gekregen. De enige beschutting / afscherming tegen het glas vormde de groene, aan te leggen, structuur. In de reactie van de gemeente op de zienswijzen werd dan ook gewezen op de aanleg van al dat groen. Maar dat komt er nu dus niet. Het is de vraag hoe de RvS hierop zal reageren.\n\nWe gaan nu de provincie geruststellen (als dat al lukt, want het lijkt op \u00e9\u00e9n groot gesjoemel met getallen) en daarmee cre\u00ebren we dan een hele kans dat de RvS het hele BP afkeurt. Dat heet de enen fout met de andere goed proberen te maken.\n\nNaast onze kritiek op deze bijgestelde exploitatieberekening, en we zijn benieuwd wat de andere fractie van die kritiek vinden, hebben we ook een aantal vragen over de cijfers.\n\n- Graag een overzicht van de kosten van de eigen organisatie t.b.v. het glasbeleid eveneens vanaf 2005 (dat is vanaf het moment dat Klok verantwoordelijk/mede verantwoordelijk werd voor het glasbeleid) \n\n - Graag toezending van een overzicht van alle te verwachte planschades.\n\n Toelichting: Wij hebben eerder om toezending van die raadskredieten gevraagd, er vanuit gaande dat die op de plank zouden liggen. Dat bleek echter niet het geval te zijn. Vreemd, want er wordt al geruime tijd \u2018projectmatig\u2019 gewerkt en dan zou je toch verwachten verstrekte kredieten voor en gemaakte kosten ten behoeve van een project keurig, voorzien van datum gelist worden.\n\n Er kunnen dus twee dingen aan de hand zijn:\n\n - Of het college heeft wel een lijst met alle financi\u00eble gegevens maar wil het ons niet geven (en dan is dus goed fout),\n\n - of dat lijstje is er niet (dat is dan ook fout),\n\n - de derde mogelijkheid is dat het morgen toegestuurd wordt (omdat het in alle drukte even vergeten was) en hoe u dan zit, hangt van de cijfers af.\n\n 5. Graag toezending van de nota grondexploitatie.\n\n 6. In het besluit 29 dec. 2009 staat: \u2018in te stellen het glasherontwikkelingsfonds Westvoorne, dat via een nader uit te werken formeel instellingsbesluit zal worden geactiveerd\u2019. De vraag is wanneer die activatie van dat instellingsbesluit t.b.v het glasherontwikkelingsfonds heeft plaatsgevonden?\n\n1. Wij missen een \u2018kosten/baten analyse\u2019. Wat kost het en wat levert het op voor de gemeente Westvoorne. Het heeft de laatste twee jaar al een aanzienlijk som geld gekost, maar het heeft zoals wethouder Klok vorige week in zijn column schreef in ruim twee jaar tijd toch niet veel meer opgeleverd dan een loket, goede interne afspraken en een betere verstandhouding met ondernemers in de vorm van een certificaatje! Wij zouden graag in een SMART definitie zien wat dit economische avontuur ons gaat opleveren: kan het college daar op vooruitlopen.\n\n- aan 1 of 2 ambtenaren: bedrijfsfunctionaris \u00e9n beleidsmedewerker en zaten die er vanaf 2011 of vanaf 2012? N.B. Het raadsvoorstel zegt 2012 en dat is fout denken wij. En dan elk 20 uur per week of wat? En plus externe deskundigheid van PinkRoccade??\n\n6. De PW is van mening dat er naast ondernemers toch ook nog burgers in Westvoorne wonen, die voor een zeer belangrijk deel de motor van de lokale economie vormen. Wat zou er gebeuren als alle inwoners van Westvoorne van de ene op de andere dag besluiten de lokale middenstand links te laten liggen. In de notitie wordt aangegeven dat de economische activiteiten in vier overkoepelende terreinen zijn op te delen. In dit overzicht worden gemakshalve verenigingen, scholen en wederom de burgers overgeslagen. Verder mist de PW als specifiek economisch terrein de zorg. Inmiddels zijn er in Westvoorne zorgboerderijen, bejaardentehuizen etc. Dit lijkt gezien de demografische ontwikkeling van de gemeente een groeimarkt. Wij zouden hierover graag de mening van de andere fracties en van de wethouder horen.\n\n8. Met bulletpunt twee van de Randvoorwaarden op blz. 4 en bulletpunt 3 van Partners en Burgerparticipatie op blz. 5, bevestigen de opstellers van deze startnotitie wat de Partij Westvoorne destijds bij het vaststellen van de begroting 2011 gezegd heeft, i.e. dat een gemeente als Westvoorne niet zelfstandig economisch beleid moet willen ontwikkelen, maar dat dat in regionaal of V-P samenwerkingsverband zou moeten gebeuren. En toch wordt deze startnotitie gemaakt en toch gaan we op eigen kracht door met deze exercitie. Dat leidt nog een keer tot onze cruciale zojuist gestelde vraag hoe het met de kosten en de baten staat, met andere woorden wat levert het onze gemeente op? En houd daar bij in gedachten dat wij als gemeente ook nog betalen aan het opstellen van economisch beleid in het samenwerkingsverband Voorne-Putten (SVP).\n\nHet begint er verdacht veel op te lijken, dat dit college wel een wethouder en een loket Economische Zaken aangekondigd heeft in 2010, maar dat er daadwerkelijk in deze raadsperiode niets gebeurd is en dat er zo te zien ook niets gaat gebeuren op het economische vlak, anders dan dat ondernemers en ambtenaren elkaar misschien wat aardiger gaan vinden\u2026 en dat deze startnotitie heel wat concretisering behoeft voor hij de toets van onze kritiek kan doorstaan\n\nWij kunnen ons dus niet echt vinden in deze startnotitie en wij hadden, zoals we aan het begin van de vergadering gezegd hebben, liever gezien dat we opnieuw begonnen waren met uitwisseling van informatie in de Informatieronde.\n\nGelet op de onbetrouwbaarheid van de cijfers (gelet op de kleine lokale respons), het feit dat de regio een ander beeld, niet goed vergelijkbaar met Westvoorne, laat zien, maar wel conclusies worden getrokken uit de regiogegevens, daarbij dat er geen betrouwbare actuele informatie is over de doelgroepen \u00e9n wel duidelijk is dat het daadwerkelijke beroep dat de doelgroepen op de kernvoorraad doet veel kleiner is dan je zou verwachten, maakt deze vaststelling \u2026\u2026 nog aan te vullen (webbeheerder)\n\nZou het niet veel beter zijn om besluit van de raad zoals vastgelegd in het amendement ook daadwerkelijk uit te voeren en daarvoor een visie op te stellen. Dat zou dan een visie zijn die uitgaan van kleinschalige inbreilocaties met name gericht op de woonwensen van senioren, eventueel in combinatie met de RvR regeling. Want dan is er maatwerk mogelijk. Met dit BP worden randvoorwaarden vastgelegd die totaal los staan van het door de raad vastgestelde amendement. De raad heeft namelijk heel duidelijk niet gekozen voor grote extra woningen maar juist voor kleinschaligheid.\n\nDe reden dat wij het nodig vonden agendapunt 22 bij het onderwerp 20 te betrekken is dat door de Parapluherziening die extra woningen op grote percelen, zoals voorgesteld wordt door het college, de uitvoering van het amendement nog verder onderuit haalt. Ten tijde van het amendement golden qua maatvoering veel meer beperkingen dan nu met de Parapluherziening (indien die aangenomen wordt) mogelijk gemaakt wordt. Van de gevraagde kleinschaligheid van de inbreilocaties blijft dus echt niets over. Uitgaande van de Parapluherziening zou het heel goed mogelijk zijn om op grote percelen 2 of zelfs 3 zelfstandige wooneenheden te cre\u00ebren zonder daarvoor een bouwperceel af te scheiden. Binnen de parapluherziening wordt dus een kleinschalig complex van 2,3, misschien wel 4 wooneenheden mogelijk. Maar dan wel op \u00e9\u00e9n bouwperceel. Zo voorkom je verdere verstening en ontgroening van onze dorpen en je voert het amendement uit op de manier zoals het bedoeld was.\n\nEr wordt door het college gesteld (onder 7, Toelichting) Dat het met eventuele schadeclaims wel mee zal vallen, omdat er geen sprake is van het toestaan van extra woningen maar van uitbreiding van woningen en/of plaatsen van bijgebouwen. Er wordt blijkbaar geen rekening gehouden met \u2018Bouwen op grote percelen\u2019 en ook niet met \u2018welstandsvrij bouwen\u2019. Wanneer deze 3 zaken bij elkaar opgeteld worden is de kans op schadeclaims heel groot. Daarnaast moeten we ons afvragen of we met \u2018het vereenvoudigen en verruimen van regels\u2019 niet aan het doorslaan zijn. Wat blijft er nog over van de dorpse karakters?\n\nZo wordt er b.v. gesteld (Nota zienswijze, reactie gemeente, c onderste zin) \u201c de gemeente ziet geen aanleiding voor verdere verruiming van de bouwmogelijkheden in het landelijk gebied.\u201d Van enige onderbouwing van deze uitspraak is geen sprake. Ook niet van een onderbouwing van het voornemen die verruiming wel in de dorpsgebieden toe te staan. Daarover staat slechts (onder 3. Aanleiding, laatste zin): \u2018Tevens worden de bouwmogelijkheden voor woningen en erfbebouwing verruimd ten opzichte van de huidige regeling\u2019.\n\nDorpen groen houden en in het landelijk gebied ruim wonen mogelijk maken is een veel logischer aanpak (vindt ook de Provincie). Daarvoor is dan wel een visie noodzakelijk!\n\nZie in dit verband ook de ambtshalve wijziging inzake de Drenkeling (alinea 1) \u201cvoor een zoveel mogelijk uniforme regeling voor alle woningen in het landelijk gebied, is het wenselijk om aan te sluiten bij de mogelijkheden die de herziening van de overige plannen bieden\u2019.\n\nDe logica van deze parapluherziening ontgaat ons. Kan het college ons uitleggen waarom er gekozen is voor de volgende tweedeling: groot bouwen binnen de bebouwde kom, namelijk tot een oppervlakte van 400 m2 en kleiner bouwen in het buitengebied, namelijk tot 300 m2. In de rest van Nederland worden die regels precies omgekeerd toegepast.\n\nWaarom doen wij dat dan op deze manier? Is daar om gevraagd door woningbezitters of door projectontwikkelaars of komt het alleen omdat de Provincie de gemeente binnen de dorpscontouren de vrijheid geeft zelf de oppervlaktematen te bepalen?\n\nIndien er een noodzaak zou bestaan (maar die moet dan wel degelijk onderbouwd worden) om ruimere bouwoppervlakten toe te staan dan lijkt het veel logischer dat in het buitengebied toe te staan, waar sowieso meer ruimte om woningen aanwezig is. Wij zouden van het college willen weten of die noodzaak bestaat, door wie dat gezegd wordt en welke onderbouwing daarvoor gegeven wordt? Daarnaast zouden wij graag willen weten waarom het college wel een aanleiding ziet om de bouwmogelijkheden binnen de bebouwde kom te verruimen maar zij die aanleiding niet ziet waar het gaat om verruiming van de bouwmogelijkheden in het landelijk gebied (p.5, c. laatste zin).\n\nEr wordt, in het antwoord op een van de insprekers, gesteld dat het glas-intensiveringsgebied niet zonder meer gelijk kan worden gesteld aan het landelijk gebied. Er wordt daarbij aangegeven dat dat komt door het aanhouden van afstandsmaten i.v.m. mogelijke uitbreiding van kassen. In het landelijkgebied zijn echter overal agrarische bedrijven met eventuele uitbreidingsmogelijkheden, dus dat lijkt geen verschil op te leveren. Het \u2018per geval\u2019 beoordelen of een groter woonoppervlak toegestaan kan worden binnen het intensiveringsgebied en het volgen van een afzonderlijke procedure brengt hoge kosten met zich mee en zo worden de bewoners van het glasgebied Tinte weer eens extra gestraft.\n\nWij zouden liever aan willen sluiten bij de rest van Nederland: in het buitengebied ruimere regels dan binnen de bebouwde kom en we zullen daar bij vaststelling zeker een motie of een amendement over indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=188&terug=1", "body": "Woorden als \u2018productiviteit, verdiencapaciteit, hoger of lager resultaat/rendement'... Hebben we het dan wel over \u2018mensen\u2019 in dit plan? Kwetsbare burgers aan de onderkant van de arbeidsmarkt zouden centraal moeten staan in dit plan en uitzicht moeten houden op perspectief in hun leven. Voor wie was de sociale werkvoorziening bedoeld? Op de website van De Welplaat is te lezen:\n\nDe bedoeling is dat de gemeenten de mensen die niet meer in aanmerking komen voor de sociale werkvoorziening aan het werken zetten, desnoods met behoud van de bijstandsuitkering. De toegangspoort wordt zo streng dat nog maar 1/3 van het aantal mensen dat tot nu toe (in de oude regeling) zal instromen!\n\nAls deze werknemers uiteindelijk op of boven het minimumloonniveau een arbeidsprestatie moeten leveren, dan is een adequate ondersteuning en groei van deze werknemers een 'must'. Alleen dan hebben zij perspectief.\n\nPer 31 december 2011 werken 431 mensen bij de Welplaat en er staan 101 personen op de wachtlijst. Gelet op de gemiddelde uitstroom van 32 personen in vijf jaar tijd, kunnen er dus op basis van deze nieuwe regeling slechts 20 personen per jaar instromen (10 jaar wachten!). Waar verblijven deze mensen nu? Thuis of in een dagopvang? Op welke wijze worden de 101 wachtenden nog begeleid?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=187&terug=1", "body": "Stemverklaring:\n\n Wij hebben op grond van artikel 39 van reglement van orde van de gemeente Westvoorne een aantal schriftelijke vragen ingediend over de grondexploitatie Tinte. Daar is nog geen antwoord op gekomen. Het mag duidelijk zijn dat wij zonder antwoorden op vragen sowieso niet zullen instemmen. Daarnaast heeft de Provincie de totale financi\u00eble onderbouwing onder dit glasplan (bijgesteld of niet) uitgeslagen en ook op grond daarvan stemmen wij niet met dit voorstel in.\n\nInleiding Motie:\n\n Met deze bijstelling van de grondexploitatie komt er glas maar geen groen.\n\n Om in fase 1 6,2 miljoen aan inkomsten te genereren moet de volledige uitbreiding van 55 ha gerealiseerd worden en dat dus zonder de aanleg van het beloofde landschappelijke raamwerk.\n\n Hiermee wordt niet in de geest van het BP Tinte gehandeld.En, dit voorliggende besluit is voor beroep en be\n\n zwaar vatbaar. Wij verwachten dat burgers, omdat nu al dat groen geschrapt wordt, ook gebruik zullen maken van hun recht op bezwaar en beroep. Ook burgers die, vanwege de aanleg van het landschappelijk raamwerk, eerder geen zienswijze op het BP GT ingediend hadden, kunnen dat nu op grond van dit nieuwe besluit wel weer gewoon doen. Je moet als gemeente nu eenmaal een nieuw besluit nemen om een vorig besluit in te trekken en dat nieuwe besluit is dan bezwaar en beroepsmatig.\n\n- Nu is qua bestemming de Pinnepot gelijk aan de Molhoek, terwijl het beide bedrijventerreinen zijn met een geheel andere functie. Zie ook het onderzoek hiernaar door de Kamer van Koophandel. Het was dan ook beter was geweest om aparte regels per bedrijventerrein te maken.\n\n - De Pinnepot is vol, hoewel in het plan nu een wijzigingsbevoegdheid zit om het te vergroten langs de Kleidijk en Brielsewe. Wij zijn daar geen voorstander van, maar als het mocht gebeuren dan wel graag met landschappelijke inpassing en beeldkwaliteitsplan. Voor meer details daarvoor verwijzen we naar het door de PW ingediende amendement.\n\nToelichting amendement:\n\n Er is geen enkele aanleiding om nu de kernvoorraad aan te passen. De onderzoeksgegevens worden terecht met de nodige reserve gepresenteerd, in het rapport worden vraagtekens geplaatst bij representativiteit en betrouwbaarheid van de cijfers en de uitspraken die over de toekomst worden gedaan.\n\n Aan de randvoorwaarden die worden genoemd bij het verlagen van de kernvoorraad wordt niet voldaan en naar het zich laat aanzien, zal dat de komende jaren ook niet het geval zijn.\n\n Daartegenover staat de keiharde realiteit van een reeds jarenlang bestaande wachtlijst voor een betaalbare huurwoning en jonge mensen die wegtrekken uit de gemeente omdat ze geen kans zien een betaalbare woning te vinden. \n\n Het enige effect dat nu wordt bereikt met het verlagen van de kernvoorraad, is dat de toekomstige koper van het woonbedrijf, als we de rekensom simpel houden, straks bij de bank kan aantonen dat hij meteen na aanschaf 150 huurwoningen x minimaal een ton kan/mag verkopen en dus snel minimaal \u20ac15 miljoen zal kunnen aflossen van een eventueel krediet dat hij nodig had om de aankoop te financieren.\n\n Wat ons betreft prevaleert hier toch echt het belang van de inwoners en toekomstige inwoners van Westvoorne.\n\nWij vinden dit onbegrijpelijk.\n\n In oktober 2009 heeft de raad door middel van een motie het college verzocht de ontsluiting van Oostvoorne aan te pakken: een verbeterde doorstroming in de ochtendspits en geen toename van het vrachtverkeer richting Westvoorne!\n\n Nu, anno 2012, staat Oostvoorne \u2018s morgens nog steeds in de file! En het vrachtverkeer van en naar Westvoorne enorm is toegenomen! Er is in die drie jaar niets tot bitter weinig is gebeurd. De Provincie stelt geen geld beschikbaar en ziet geen probleem in het vrachtverkeer. Het Havenbedrijf is op zoek naar geld.\n\n En ons college stelt nu voor om de knip maar dicht te doen en af te wachten of we gaan groeien of krimpen!? Dat kan toch niet waar zijn. Als we het over de Drenkeling hebben groeien we als kool, maar wat betreft de verkeersdrukte moeten we nog een paar jaartjes meten...\n\n Wij vinden dit een blamage en getuigen van wanbeleid. Een amendement of een motie zou op zijn plaats zijn, maar laat het college het maar lekker zelf oplossen.\n\nNatuurlijk vindt de PW het een zeer goede zaak, als er nu eindelijk wat zou gaan gebeuren met het Rockanje centrum. Maar, ad hoc beleid moet, in ieder geval voorkomen worden. Dat kan alleen wanneer er een goede totale structuurvisie vooraf gaat aan visies op deelgebieden of aan ontwikkelingen van deelgebieden. Het voorliggende besluit kijkt voor het ontwikkelen van een visie alleen maar naar een gedeelte van het dorpscentrum. Daarmee wordt nu juist ad hoc beleid gestimuleerd. Dat kan heel eenvoudig voorkomen worden door eerst een totale visie op het dorpsgebied Rockanje te ontwikkelen. Aangezien uit het voorliggende stuk blijkt dat er in feite geen haast is om de voorgenomen deelvisie te ontwikkelen (er is immers geen geld om wat dan ook daarvan uit te voeren), kan nu heel goed van de nood een deugd gemaakt worden door de tijd te nemen voor het ontwikkelen van een algemene structuurvisie Rockanje, of indien mogelijk de herziening van de structuurvisie uit 2005. (Het in 2007 uitgevoerde distributieplanologisch onderzoek (DPO) wordt niet bruikbaar geacht voor het opstellen van een integrale visie, maar de structuurvisie uit 2005 blijkbaar wel).Verder is het buiten kijf, dat we moeten leren van de fouten die er voorheen zijn gemaakt. Dat betekent voor ons dat de bijdrage van de burgers (zie motie/amendement) in coproductie moet gaat plaatsvinden. Het plan is nu gebaseerd op de visie Rockanje uit 2005,welke 7 jaar oud is en dus geactualiseerd moet worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=192&terug=1", "body": "1. Scenario 0\n\n Ons eerste discussiepunt betreft het onderzoek naar scenario 0. Of beter gezegd het uitblijven van dat onderzoek.\n\n Het college stelt eenvoudigweg: \u2018scenario 0 is alles laten zoals het nu is\u2019. Dat klopt natuurlijk niet. Scenario 0 is \u2018het behoud van het woonbedrijf\u2019 en zoals er wel verschillende scenario\u2019s voor verkoop opgesteld zijn had dat ook moeten gebeuren bij behoud van het woonbedrijf. Er zijn namelijk ook verschillende scenario\u2019s mogelijk als het om het behoud van het woonbedrijf gaat. Het is dus niet zo dat er dan alleen maar sprake is van \u2018alles laten zoals het nu is\u2019.\n\n Wij vinden de wijze waarop het college omgegaan is met het onderzoek naar scenario 0 werkelijk ver onder de maat, zeker in het licht van de vele tientallen miljoenen die met dit onderwerp gemoeid zijn. De raad is vanaf het begin af aan gestuurd in de richting van verkoop en er is geen sprake geweest van een deugdelijk onderzoek naar de beste optie voor Westvoorne.\n\n Wij begrijpen niet dat de coalitiefracties hierin meegaan en we willen ze er op wijzen dat zij in deze kwestie als individueel raadslid aansprakelijk zijn voor het onzorgvuldig omgaan met een woonbedrijf met een WOZ waarde die vele tientallen miljoenen hoger ligt dan de nu genoemde minimale biedprijs van 74 miljoen (de WOZ is 199.356.000 euro).\n\n2. Beantwoording schriftelijke vragen PW\n\n Ten tweede wil ik graag de beantwoording van onze vragen ex artikel 39 met u delen. Wij hadden gevraagd naar een overzicht van de uitputtingen van de verschillende reserves van het woonbedrijf .\n\n Uit de beantwoording van die vragen blijkt dat ondanks het feit dat de algemene bedrijfsreserve woningbedrijf door de onrendabele toppen van Valweg/Hoefweg en Elisabethhof en de foute aankoop van de Rots met 2,1 miljoen is afgenomen, die reserve nog steeds met 2.4 miljoen in de plus staat.\n\n De egalisatiereserve onderhoud woningbedrijf laat vanaf 2005 een stijging zien van 1.6 miljoen in 2005 naar 2,3 miljoen in januari 2012. \n\n Wanneer de gemeentelijke organisatie door blijft werken zoals zij dat doet, zonder daarbij gedwongen te worden door een college om domme dingen te doen, is er geen enkele reden tot zorg.\n\n Kortom het woningbedrijf is op zichzelf een gezond bedrijf. Er is alleen veel geld in de onrendabele toppen gestoken, waarbij opgemerkt moet worden dat, hoewel sociale woningbouw onrendabele toppen met zich mee brengt, wij wel de indruk hebben dat projectontwikkelaars erg gemakkelijk van hun onrendabele toppen verlost zijn geworden.\n\n Daarnaast is de Rots gewoon een ongezonde aankoop geweest. Desondanks is er geen reden tot zorg over de gezondheid van het woonbedrijf (wel over ongezond beleid, maar daar zullen we het bij de begroting wel over hebben).\n\n Wanneer de gemeente zelf die 200 woningen zou verkopen die de nieuwe eigenaar van het woonbedrijf op grond van het convenant zal kunnen verkopen, dan is ons woonbedrijf het middel om ons door een moeilijke economische tijd te helpen terwijl wij tegelijkertijd aan de vraag naar betaalbare koopwoningen voor starters op de woningmarkt kunnen voldoen.\n\n Verkoop van ons totale woonbedrijf in deze slechte economische tijd is wel het domste wat we kunnen doen. Iedere ijsboer weet dat je geen schepijs in de winter verkoopt.\n\n De schriftelijke vragen die wij over het woonbedrijf gesteld hebben zijn adequaat beantwoord. Waarvoor onze dank aan de betrokken ambtenaren. Wij hopen van harte dat zij hun werk, wat zij blijkbaar heel professioneel doen, gewoon voort kunnen zetten.\n\n3. Vraagprijs\n\n Er wordt nu een minimale vraagprijs van 74 miljoen genoemd. In de vorige besloten bijeenkomst werd een ander minimaal bedrag genoemd, waar we niet over mochten spreken, omdat dat de onderhandelingspositie van de gemeente in gevaar zou kunnen brengen. Dat gold ook voor het bedrag van 74 miljoen dat eerder in het vertrouwelijke stuk van Atriv\u00e9 stond. Ik zou nu graag van het college willen weten wat zij van die 74 miljoen denken over te houden. Met andere woorden wat moet er nog allemaal van dat bedrag afgetrokken worden en hoeveel houden wij dan nog over?\n\n De heer Borst heeft zojuist een ander gevolg van het noemen van die 74 miljoen naar voren gebracht, daar zou ik ook graag met de raad over spreken.\n\n Hij doet nu een beroep op de raad om die bodemprijs uit de tender te schrappen. Dat kunnen we natuurlijk doen, maar helaas is het kwaad al geschied. Het zal ons niet meer helpen.\n\n4. Artikel Peter de Waard\n\n In de Volkskrant van 23 maart heeft een interessant artikel van Peter de Waard over woningbouwcorporaties gestaan, met als titel \u2018moeten woningbouwcorporaties worden genationaliseerd?\u201d. Onze dank aan de burger, de heer Bos, die ons dat bericht heeft doorgestuurd.\n\n Peter de Waard schrijft o.a. het volgende:\n\n Van het Nederlandse woningbestaan bestaat 31 % uit sociale huurwoningen, tegen 18% in Zweden, 7 % in Belgi\u00eb en 5 % in Duitsland. Wij zouden ons bestand dus kunnen halveren door aan zittende huurders te verkopen voor een zodanig bedrag dat de maandlasten gelijk blijven. Dit voorstel komt exact overeen met het voorstel dat wij op 30 augustus 2011 gedaan hebben. Toen zeiden wij: De Partij Westvoorne stelt het volgende voor:\n\n Wij verkopen het gemeentelijk woonbedrijf niet, maar wij verkopen wel een gedeelte van de woningen aan de zittende huurders. Daarbij baseren wij de verkoopprijs op de hoogte van de huidige gemiddelde huur.\n\n De gemiddelde huur ligt op dit moment op ruim 5000 (5.227) euro per jaar (436 per maand). Uitgaande van dat bedrag is het mogelijk een huis van 120.000 euro te kopen.\n\n Peter de Waard stelt verder: De resterende huurwoningen zouden overgedragen moeten worden aan gemeenten, waardoor het gemeentelijk woningbedrijf zoals dat tussen 1001 en 1994 bestond weer in ere hersteld wordt. Als de woningbouwcorporaties gemeentelijke diensten zijn, zijn er geen torenhoge salarissen en vertrekpremies nodig om directeuren als Eric Staal van Vestia aan te trekken. \n\n Aldus Peter de Waard op 23 maart, met de vraag wat de andere fracties daarvan vinden.\n\n5. Gevolgen mogelijke fraude bij Vestia\n\n Ondertussen is er meer slecht nieuws over Vestia. Dit keer nog slechter. Er blijkt niet alleen van een groot financieel probleem sprake te zijn maar ook van mogelijke fraude.\n\n Als er inderdaad sprake van fraude is zou dit ernstige gevolgen kunnen hebben voor o.a. gemeenten, omdat banken dan de contracten met Vestia kunnen ontbinden en de corporaties dan moeten betalen. Het is niet alleen welke corporaties dat zullen zijn, maar aangezien het om een bedrag van 3 tot 3,5 miljard gaat is het de vraag of woningcorporaties dat bedrag kunnen ophoesten. Als ze dat niet kunnen zullen Rijk en gemeenten moeten bijspringen.\n\n Dan gaan wij toch niet nu ons woonbedrijf verkopen aan een bestaande corporatie om dan vervolgens financieel bij te moeten springen?\n\n8. Conclusie\n\n Ook al vindt u dat u vanwege uw partij ideologie het woonbedrijf moet verkopen of omdat u dat vanwege het coalitiebelang moet doen (overigens gaat dan in beide gevallen blijkbaar niet om het belang van Westvoorne), u zou het op dit moment niet moeten doen. En wel om de volgende redenen:\n\n 1. Het gedonder in corporatieland\n\n 2. De economische slechte tijd (geen schepijs in de winter verkopen)\n\n 3. Vanwege het bezit van een goedlopend en gezond bedrijf dat ons door die slechte economische tijden kan helpen\n\n 4. Het niet uitgevoerde onderzoek naar het behoud van het woonbedrijf, dus het 0 scenario met daarbinnen de verschillende mogelijkheden\n\n 5. De nog niet uitgevoerde actualisatie van de woonvisie", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=184&terug=1", "body": "Er wordt nogal eens gemopperd op het lokale bestuur, dat gevormd wordt door inwoners van de gemeente, die via de kandidatenlijst van hun partij tot raadslid of wethouder zijn benoemd. Voor de kwaliteit van het bestuur in Westvoorne is het dus van groot belang, dat elke partij over een flink aantal enthousiaste leden beschikt, waaruit goede kandidaten voor het bestuur naar voren komen. We hebben het dus over u vandaag.\n\nDaarnaast zullen de aanwezige raadsleden kunnen worden aangesproken op hun prestaties en inzet. Als u op- of aanmerkingen heeft, of vragen, bent u van harte welkom. We zijn immers door u gekozen en we worden geacht u te vertegenwoordigen!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=190&terug=1", "body": "Met andere woorden er is in december 2009 een besluit genomen waarvan de financi\u00eble onderbouwing wettelijk gezien ondeugdelijk was.\n\n De raad is destijds dus fout voorgelicht en ze heeft daardoor het onjuiste besluit genomen de opbrengsten uit een toekomstige ontwikkeling van de Drenkeling als dekking voor het glasplan te gebruiken. Dat is een ernstige zaak.\n\n Wat ik bijzonder kwalijk vind is dat er nu in dit raadsbesluit staat (p.3) en ik citeer: In het kader van het verscherpte financi\u00eble toezicht van de Provincie is dit niet acceptabel gebleken voor de Provincie. Misschien was het in 2009 nog onwetendheid, maar nu wordt er met opzet foutieve informatie gegeven over de aard van deze regel.\n\n En wel om de fout uit 2009 te verdoezelen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=186&terug=1", "body": "verzoekt het college:\n\n - een aanvulling te maken op de startnotitie, waarin gefocust wordt op de volgende onderwerpen:\n\n 1. de groepen ZZP\u2019ers, land-en tuinbouwsector (LTO), Zorg, verenigingen, scholen, burgers en individuele ondernemers, die niet bij een overkoepelend orgaan zijn aangesloten, toevoegen aan de in de notitie vermelde externe partners;\n\n 2. meer nadruk te leggen op de noodzaak van sectorale uitwerking bij de besluitvorming en het bepalen en toepassen van de daarbij gewenste vorm van burgerparticipatie;\n\n 3. de doelstelling van de notitie nadrukkelijk verbreden van alleen ondernemersbeleid naar economisch beleid en daarbij aangeven wat de kosten/baten voor Westvoorne zijn;\n\n 4. meer nadruk leggen op en inhoud geven aan de noodzaak van samenwerking met de verschillende regiogemeenten bij het opstellen van het economisch beleid in Westvoorne;\n\n 5. streven naar een inhoudelijke discussie over de Nota Economisch Beleid in het najaar van 2012 in plaats van maart 2013;\n\n 6. duidelijk in de startnotitie aangeven dat het totaal beschikbare budget voor de ontwikkeling van het economisch beleid het bedrag van 100.000 euro per jaar niet zal overschrijden; \n\n 7. in hoofdstuk 3 van het raadsvoorstel 2011 nr. 51307/54217 de woorden \u2018Begin dit jaar\u2019 te wijzigen in \u2018Begin 2011\u2019\n\nIs van mening dat:\n\n - De cijfers op basis waarvan verlaging van de kernvoorraad huurwoningen is gebaseerd, op zijn zachtst gezegd discutabel zijn;\n\n - De reeds jarenlang bestaande, lange wachtlijst voor een sociale huurwoning in Westvoorne duidelijk aangeeft dat er sprake is van een groot tekort aan betaalbare (huur) woningen;\n\n - Er thans geen aanleiding bestaat de kernvoorraad sociale huurwoningen te verlagen;\n\n - De voorgenomen nieuwbouw, en de met de stadsregio gemaakte afspraken hierover, een verhoging van de kernvoorraad met 76 woningen rechtvaardigt;\n\nis van mening dat:\n\n - de openstelling van de Noordweg het verkeersaanbod tussen 07.00 en 09.00 uur enorm zou kunnen doen toenemen;\n\n - dit wellicht niet zal bijdragen aan het oplossen van de ochtendfiles in Oostvoorne en op de N218;\n\n - er een mogelijkheid is dat een uitbreiding van het sluitingstijdvak naar 06.00-09.00 uur de situatie zal verbeteren,\n\noverwegende dat:\n\n - er op basis van de voorliggende startnotitie een structuurplan ontwikkeld zal worden voor een deelgebied van Rockanje, namelijk het gebied van het centrum tussen de begraafplaats en de kerk;\n\n - de \u2018Structuurvisie Rockanje, groen dorp aan zee\u2019, daterend uit 2005, daartoe als basis dient;\n\n - in bovengenoemde structuurvisie onder andere de ontwikkeling van De Noordrand als woningbouwlocatie opgenomen is;\n\n - dit in strijd is met het in het \u2018Woonprogramma Drenkeling\u2019 gestelde, dat slecht \u00e9\u00e9n woningbouwlocatie ontwikkeld dient te worden;\n\n - hieruit blijkt dat de Structuurvisie Rockanje uit 2005 in ieder geval op onderdelen verouderd is,\n\nis van mening dat:\n\n - er voorafgaand aan het opstellen van een structuurvisie voor het in het besluit aangegeven deel van het Dorpscentrum Rockanje een nieuwe structuurvisie voor het totale dorpsgebied Rockanje ontwikkeld moet worden of dat de Structuurvisie uit 2005 herzien moet worden,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=194&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 28 april 2012 wederom geopend. Westvoornaars zijn van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nHoewel, ontspannen\u2026.. Het uur U lijkt voor Westvoorne te naderen. In slechts enkele jaren is een eigenlijk veel te grote reserve al bijna opgesoupeerd.\n\n \u2018Economische crisis\u2019 zegt het college. Maar is dat zo? Wordt Westvoorne door die crisis dan harder getroffen dan Griekenland of Spanje? Of is er meer aan de hand?\n\nVeel geld gaat aantoonbaar op aan slecht beleid en daar lijkt ook geen eind aan te komen voorlopig, met een mogelijk bankroet van de gemeente in het verschiet. In Westvoorne regeert de struisvogelpolitiek! Het college vraagt om geld om het glasplan voor Tinte uit te voeren, maar weet dat de cijfers niet re\u00ebel zijn, zodat hij over een tijdje opnieuw zal moeten aankloppen voor geld. Het gemeentelijk woonbedrijf, gezond en wel, met jaarlijks een flinke bijdrage aan de gemeentekas, moet nu worden verkocht om de gaten te vullen. Op de vraag wat Westvoorne en de huurders daar mee opschieten, kan de wethouder geen antwoord geven.\n\nHet geld raakt op, plannen worden niet verwezenlijkt. Wie werkelijk tegen gemeentelijke herindeling is, kan en mag dit beleid niet blijven steunen, want op deze manier stevenen we regelrecht af op een samenvoeging met Hellevoetsluis, dat staat te trappelen om Westvoorne en Brielle in te lijven.\n\n De nood aan de man of werk aan de winkel? Kom meepraten over de toekomst van onze gemeente en welke alternatieven er nog zijn om de boel ten goede te keren. Nogmaals roepen we met name de raadsleden en andere vertegenwoordigers van alle politieke partijen in Westvoorne op om deel te nemen aan een open, toch maar ontspannen en informatieve discussie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=195&terug=1", "body": "Het was zover. Agendapunt 12 op de raadsagenda van 15 mei: de verkoop van het gemeentelijke Woonbedrijf. Met de vaststelling door de raad van het tenderprogramma en het convenant prestatieafspraken zou het definitieve besluit genomen zijn om het woonbedrijf in de verkoop te doen.\n\n Bij het vaststellen van de raadsagenda hadden wij, de Partij Westvoorne, al aangekondigd dat we een extra moment van debat wilden invoeren omdat er volgens ons nieuwe feiten aan het licht gekomen waren en er sprake zou kunnen zijn van 'ongeoorloofde staatsteun'. Wij hadden namelijk, nadat de minimale biedprijs van 74 miljoen bekend gemaakt was, ons suf gepiekerd over het giga gat tussen de WOZ waarde van 200 miljoen en die minimale biedprijs van 74 miljoen.\n\n Een deel van het giga gat was al wel te verklaren. Het gaat namelijk om onroerend goed in verhuurde staat en dan wordt met 70 % van de WOZ gerekend. Dan kom je dus uit op 140 miljoen. Maar, het overgebleven gat van 66 miljoen is ontstaan doordat de gronden behorend bij de huurwoningen en bij de nog te realiseren projecten niet in de waardebepaling noch in de minimale biedprijs opgenomen zijn. Er wordt door het college, ondersteund door het advies van Atriv\u00e9, alleen maar uitgegaan van de bedrijfswaarde (de huurinkomsten minus de exploitatiekosten). Toen wij dat eenmaal ontdekt hadden, hebben wij bij verschillende instanties aangeklopt met de vraag of dat eigenlijk wel geoorloofd is. Wij hebben uitvoerig overleg gepleegd met een aantal wooncorporaties, met de NMa (Nederlandse Mededingingsautoriteit) en met de Europese Commissie van Mededinging in Den Haag in Brussel). \n\n Het in de raad van 15 mei 2012 door de PW ingediende amendement plus de toelichting daarop maken in totaal en in detail duidelijk wat hier mogelijkerwijs aan de hand is. Lees hiervoor verder onder 'Nieuws'.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=197&terug=1", "body": "Dat er sprake is van een waardedaling omdat het nu eenmaal om woningen in verhuurde staat gaat, kunnen wij ons voorstellen. In het verschil tussen (afgerond) 200 miljoen en 140 miljoen kunnen wij ons dus vinden.\n\nDe eerste vraag is dan hoe is die 74 miljoen tot stand gekomen. Wat is de opbouw van die minimale biedprijs?\n\nEr is in eerste instantie uitgegaan van de bedrijfswaarde van het woonbedrijf. Dat zijn, kort gezegd, de inkomsten (de huur) minus de uitgaven (aflossing rente op leningen en onderhoud). Dat levert een bepaald resultaat op (nog steeds geloof ik een geheim, dus ik noem dat bedrag maar even niet)\n\n Vervolgens is er gesteld dat de nieuwe eigenaar 20 woningen mag verkopen. De gemiddelde opbrengst van die woningen bedraagt honderdtachtig duizend (180.000) euro. Dat levert \u00b1 36 miljoen op. Daar tegenover staat dan natuurlijk minder huuropbrengst.\n\n Die bedrijfswaarde plus die mogelijkheid van verkoop van 200 woningen levert dan uiteindelijk dat bedrag van die 74 miljoen.\n\n3. Niet in waardebepaling en in het bodembedrag opgenomen (collegevoorstel) is\n\nOmdat wij het vreemd vonden (en vinden) dat die gronden niet in de waardebepaling opgenomen zijn (ze zijn dus niet getaxeerd, voor zover wij hebben nagaan), zijn wij te rade gegaan bij andere wooncorporaties. Het was ons namelijk wat te gemakkelijk om te zeggen: corporaties houden geen rekening met de gronden, maar gaan alleen maar uit van de bedrijfswaarde. Er was \u00e9\u00e9n corporatie die ons ogenblikkelijk zei: de huidige waarde bestaat uit de bedrijfswaarde plus de grondwaarde. Een andere corporatie zei eerst: corporaties rekenen alleen met bedrijfswaarde, maar toen ik vroeg \u2018telt die grondwaarde dan helemaal niet\u201d werd gezegd: ja hij moet natuurlijk wel benoemd worden.\n\n Navraag bij een van de grootste projectontwikkelaar in Europa (OVG), waar ik heb gesproken met het financi\u00eble geweten binnen de organisatie, leerde ons dat, hoe goed je ook een inschatting van de waarde van een project kunt maken, er altijd een taxatie door een be\u00ebdigd taxateur moet zijn en, minstens zo belangrijk, dat de grondwaarde altijd een substantieel deel uitmaakt van de totale waarde. De grondwaarde behoort dan ook altijd specifiek benoemd te worden.\n\nHun antwoord was: er is een verschil tussen wat handig is en wat wettelijk gezien niet kan en ze zeiden niet dat het onwettig was. Waar zij ons wel op wezen, in verband met het niet meewegen van die grondwaarden, was dat er wel eens sprake zou kunnen zijn van:\n\nDaar hadden wij tot aan dat moment nog niet aan gedacht. Het was wel even schrikken, want indien daar werkelijk sprake van zou zijn, dan zou Westvoorne een behoorlijk risico lopen.\n\nOverheden behoren als het om gronden en gebouwen gaat een markconforme prijs te hanteren. Wanneer Westvoorne niet onderzocht heeft of de prijs, die zij nu bepaald heeft aan die regel voldoet, dan loopt de gemeente een groot risico. De gemeente had in dit geval advies bij het co\u00f6rdinatiepunt staatssteun van het ministerie van binnenlandse zaken kunnen (moeten) inwinnen. Dit steunpunt is er voor lagere overheden die dergelijke transacties overwegen.\n\n Mijn vraag aan het college is dan ook: heb u advies ingewonnen bij dat co\u00f6rdinatiepunt staatssteun? Indien u dat niet gedaan hebt, raden wij u aan dat alsnog te doen en wel voordat er een besluit over de verkoop genomen wordt.\n\n Het zal u duidelijk zijn dat wij van oordeel zijn dat deze minimale biedprijs en de verkoopvoorwaarden die daaraan verbonden zijn 'niet kunnen'. Wij lopen als gemeente het risico van boetes en/of het vernietigen van het besluit als gevolg van het verlenen van ongeoorloofde staatssteun. Zeker als u de bedragen in ogenschouw neemt die met die gronden gemoeid zijn. Om welke bedragen gaat het?\n\n Daarvoor moet je weten om hoeveel grond het gaat.\n\n Dat hebben wij natuurlijk gevraagd bij de betreffende gemeentelijke afdeling, maar we hebben geen antwoord gekregen (daaruit blijkt dus ook dat er in het geheel geen rekening met gronden gehouden is). We hebben dus een schatting moeten maken.\n\nWij hebben ook naar oplossingen gezocht. Eerlijk gezegd vinden wij niet dat het woonbedrijf op dit moment verkocht moet worden. Vanwege het gedoe in corporatieland en vanwege de slechte economische tijden. Maar als er dan toch een meerderheid voor verkoop is dan stellen wij voor de gronden niet te verkopen maar in erfpacht uit te geven. Op die manier ontlopen we ook het risico van de ongeoorloofde staatstseun.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=189&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=185&terug=1", "body": "De zeven besluitonderwerpen bleken geen hamerstukken te zijn. De Partij Westvoorne had en heeft moeite met de meeste van deze onderwerpen. Naar onze mening zijn de voorliggende raadsvoorstellen onnauwkeurig en in het algemeen kwalititeitsarm en bovendienin zijn ze in de voorgaande informatierondes en debatten onvoldoende uitgediscussieerd. Dientengevolge en aldus komt de Partij Westvoorne dan gewoontegetrouw met moties en/of amendementen om te trachten de boel nog een beetje op te vijzelen. En dus waren er moties ten aanzien van agendapunt 10, Grondexploitatie Tinte 2012, agendapunt 14, Onderzoek Ontsluiting Oostvoorne en agendapunt 15, Startnotitie Visie Dorpscentrum Rockanje, en amendementen ten aanzien van agendapunten 12, 13 en 15, respectievelijk Startnotitie Economisch Beleid, Kernvoorraad sociale huurwoningen en Startnotitie Visie Dorpscentrum Rockanje. De bij deze onderwerpen behorende betogen van de PW en de inhoud van de verschillende moties en amendementen kunt u elders vinden in deze rubriek 'Nieuws'. \n\n\n\n\n\nAls u de tijd zou hebben om het allemaal te lezen, zou het u allemaal duidelijk worden waarom de PW zo vaak zo dwarsligt. Niet omdat we notoire dwarsliggers zijn, maar omdat het echt niet kan zoals het nu gaat in onze gemeenteraad. De gemeente Westvoorne holt achteruit over een breed front, kwalitatief en financieel. Het Glasproject loopt al zeven jaar en wethouder Klok heeft vele miljoenen uitgegeven, denkt u in de richting van tien miljoen euro..., maar er is nog niets bereikt. Dezelfde persoon, die zichzelf begin 2010 tot wethouder Economische Zaken kroonde, heeft er twee jaar overgedaan om een loket te timmeren zodat de ondernemers bediend kunnen worden zoals ze al jaren bediend hadden moeten worden, maar in concreto is er economisch geen vooruitgang te bespeuren in Westvoorne. De startnotitie komt een jaar te laat en de Nota Economisch Beleid gaat nog een jaar op zich laten wachten. Ook hier zijn weer tonnen aan gemeenschapsgeld uitgegeven, maar resultaten ho maar. Oostvoorne staat na drie jaar nog steeds in de file en als het aan wethouder Van Lith ligt, worden de boeken nu gesloten en het nog beschikbare budget teruggestort in de algemene reserves. En dan gaan we naar het Havenbedrijf zitten kijken om te zien of er iets gaat gebeuren. Om het over de ontwikkeling van het centrum van Rockanje maar niet te hebben. In 2005 heeft Rockanje letterlijk een beurt gekregen in dit opzicht en wij denken dat deze kern nu weer precies hetzelfde te wachten staat. \n\n\n\n\n\nOm zo maar even wat te noemen. Heel lang gaat Westvoorne dit niet meer overleven, zijn wij bang. Daarom blijven wij tegengas geven en goede idee\u00ebn aandragen in de hoop dat zaken alsnog bijgesteld worden. Helaas verdween ook nu, met acht tegen zeven, het merendeel daarvan weer in het putje.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=200&terug=1", "body": "De doorloop tijd van een bestemmingsplanprocedure is al snel 4 jaar. De einddatum voor het verkrijgen van de subsidie kan hopelijk verlengd worden naar november 2016 (was 30 november 2014). Dat wil dus wel zeggen dat dit jaar met die procedure begonnen moet worden. Ieder verder uitstel brengt een groot risico met zich mee. In de eerste plaats voor de tuinders, want de gemeente heeft gesteld dat zij pas hun deel (9 ton) betalen wanneer de subsidie zeker is.\n\nVoor tuinders is het echter een enorm financieel probleem. De meeste gewassen hebben namelijk een teelttijd van ongeveer een jaar. Het onderbreken van dat jaar betekent niet kunnen oogsten een verlies van ongeveer 2 ton per ha. Ook het leeg laten staan van een kas (omdat je niet weet op welk moment die periode van 3 maanden zal beginnen) levert een verlies van die 2 ton op. Ondertekening van het contract waarin gesteld wordt dat er binnen 3 maanden na afsluiting van de BP procedure gesloopt moet worden, is dus tekenen voor een enorm financieel verlies. Wij zijn van mening dat je dat niet van ondernemers mag vragen.\n\nWanneer we afzien van de procedure rond het voorontwerp, wordt dat 8 maanden. Eigenlijk nog te kort, maar misschien is er ergens nog winst te pakken. Eerlijk gezegd moeten we daar dan maar op hopen, want iets anders is er niet meer.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=191&terug=1", "body": "De gestelde vragen refereren naar het betreffende advies van de ambtelijke organisatie, sector middelen, aan het college van B&W d.d. 28 november 2011. Op de meeste gedetailleerde en principe vragen per pagina kwam helaas geen of geen goed antwoord. De wethouder Van Montfoort was om te beginnen zeer zuinig in zijn repliek, terwijl Hoofd Financi\u00ebn op vakantie was en haar vervangster regelmatig moest zeggen dat ze het antwoord schuldig moest blijven. Heel veel schoten we hier dan ook niet mee op. Misschien dat de debatronde in de raad meer gaat opleveren. Echter, wij zijn bang dat de besluiten over onder andere het alternatieve Glasplan en de verkoop van het gemeentelijk Woonbedrijf dan al met acht tegen zeven gepasseerd zijn, hetgeen allemaal fnuikend zal zijn voor de financi\u00eble reserve positie van Westvoorne. \n\n\n\nPagina 1, bij Advies:\n\n 1. bij 1 a. Wie/hoe wordt bepaald dat iets \u2018Onvoorzien\u2019, \u2018Onuitstelbaar\u2019, en \u2018Onafwendbaar\u2019 is en hoe luidt de definities van die 3 O\u2019s?\n\n 2. bij 1. b Is dit niet de verkeerde volgorde in het kader van bezuinigingen? Zou in dat kader niet eerst bekeken moeten worden welke (structurele) taken geschrapt kunnen worden, zodat duidelijk is over welke structurele dekking eventueel beschikt kan worden?\n\n 3. Bij 2. Er is geen ruimte voor nieuw beleid, dus is het niet onnodig dit punt op te nemen?\n\n 4. Bij 4 geldt hetzelfde als voor 1.b: Stort eerst al die onnodige reservepotjes terug in de Algemene reserve, en voorkom op deze wijze geschuif met potjes.\n\n 5. Punt 5 is niet duidelijk, graag uitleg over de uitgngspunten die met dit voorstel vastgesteld worden.\n\n Met punt 3 en 6 uit het advies zijn we het eens, op voorwaarde dat er een duodelijk antwoord op vraag 1 komt.\n\nPagina 3:\n\n 9. Ad C Reserves:\n\n Er is sprake van een afname van onze reserve positie met ruim 13 miljoen, 36%, (periode 1.1.2010 \u2013 1.1. 2015). Wat is de stand van de reservepositie per 1.1.2012?\n\n \u2018We hebben minimaal 3,25 miljoen aan weerstandscapaciteit nodig wil er sprake zijn van financieel gezond beleid\u2019.\n\n Op pagina 6 staat onder \u2018weerstandscapaciteit\u2019 dat de huidige capaciteit berekend is met inbegrip van de algemene bedrijfsreserve van het woonbedrijf (2,4 miljoen per 1.1. 2012) , maar dat wanneer het woonbedrijf verkocht geen aanspraak meer op die reserve gedaan kan worden. En dat de weerstandscapaciteit dus per direct af zal nemen met die 2,4 miljoen.\n\n Per 1.1 2011 was de weerstandscapaciteit ruim 4,7 miljoen (4.789.693)\n\n Per 1.1. 2015 zou hij 3.1 zijn. Dat is inclusief de reserve van 2,4 miljoen van het woonbedrijf). Kortom zonder die reserve zouden we in 2015 2,5 miljoen onder de benodigde weerstandscapaciteit geraken.\n\n Hoe de weerstandscapaciteit per 1.1.2012 is wordt niet vermeld. Wij zouden dat graag willen weten, maar uitgaande van 4,7 van begin 2011 zouden we in ieder geval 1 miljoen te weinig weerstandscapaciteit hebben.\n\n 10. In de nota risicomanagement gaat nu een beleidswijziging voorstel gedaan m.b.t. de berekening van de weerstandscapaciteit. Dat doet ons vreemd aan, want wordt met die andere berekening de weerstandscapaciteit dan plotseling anders en is het probleem daar dan mee opgelost?\n\n 11. Per wanneer wordt die nota gepresenteerd? Komt die nota niet sowieso te laat, want morgen wordt het besluit tot verkoop van het woonbedrijf genomen en dan is het dus \u2018dag weerstandsvermogen\u2019.\n\nPagina 5:\n\n 13. Blijkbaar is in 2009 in de perspectiefnota vastgesteld dat in het kader van structurele dekkingen de regel \u2018oud voor nieuw\u2019 zal gelden.\n\n Hebben wij ons aan deze regel gehouden? Denk aan het nieuwe economische beleid, welk oud geld is daarvoor ingezet?\n\nPagina 6:\n\n 14. Onder \u2018nieuwe structuurvisies en andere beleidsplannen\u2019 worden 3 vragen gesteld en wordt voorgesteld steeds bij deze vragen stil te staan. Dat lijkt ons een erg mager voorstel. Bovendien (en dat hebben we nu al heel vaak gezegd), is er voor het opstellen van structuurvisies geen geld nodig (behalve dan voor het opstellen). Er wordt in een structuurvisie een toekomstige lijn uitgezet, waaraan ontwikkelaars, particulieren en de gemeente zich moeten houden. Niet meer dan dat. Dus als er iets gaat gebeuren moet dat in lijn met die structuurvisie zijn.\n\n Bij beleidsplannen kan dat anders liggen, je moet die twee dus niet op een hoop gooien.\n\n De drie vragen die hier opgeworpen (1. wat als er geen geld is worden, 2. Moet daar aandacht aan worden besteed in de communicatie en 3. Worden er geen verkeerde verwachtingen gewekt) zijn mogelijk van belang bij beleidsvoorstellen maar niet bij het opstellen van structuurvisies.\n\n 15. Er wordt gesteld dat er meer planmatig projectgericht gewerkt moet worden. Daar zijn we het volledig mee eens, want het is van essentieel belang voor een goede financi\u00eble huishouding. Maar waarom worden daarover dan pas werkafspraken in 2013 gemaakt?\n\n De bijlage met de uitgangspunten voor de Kadernota is niet toegevoegd.\n\n1. In hoofdstuk 2. \u2018Argumenten\u2019 van de notitie worden zeven posten aangegeven waarop de gewijzigde financi\u00eble situatie merkbaar is. Betekent dit op het van de gemeentelijke financi\u00ebn of zijn er posten te vermelden waarop het niet merkbaar is? Met andere woorden: is er een post te noemen waar het nog wel goed mee gaat? Ook hier kwam geen antwoord op... \n\n 2. De notitie geeft de prognose dat de reserve positie van de gemeente Westvoorne in 2015 afgenomen zal zijn tot 22.8 miljoen euro. Wij zouden graag willen weten wat de reserve positie op dit moment is? (Wij denken namelijk dat die positie op dit moment al gedaald is tot zo\u2019n 24 miljoen euro en dat het toegestane weerstandsvermogen op dit moment reeds overschreden is). 3. 1. In hoofdstuk 2.C. staat dat de grondposities per 31.12.2011 verlaagd zijn met 1.9 miljoen euro. En wel ten laste van de reserve grondexploitatie, de reserve dorpsvernieuwing en de algemene reserve woonbedrijf. Hoewel dit in de Raad van 10 april 2012 wel aan de orde geweest is, is een en ander zeer zeker niet vastgesteld door de Raad? Hoe kan dit?\n\n Het antwoord was bevestigend: een foutje dus in dit document... 3. 2. Hoe kan het verder dat er in de Raad van 10 april een bedrag van 1.6 miljoen genoemd werd? Zou u het verschil kunnen uitleggen?\n\n Het antwoord op deze vraag was, dat dit kwam door het voortschrijden van de tijd... Zeg maar niks...\n\n 3. 3. Als deze transactie, zijnde 1.6 miljoen of 1.9 miljoen verwerkt wordt in de reserve positie, hoe gaat die er dan uitzien? Duiken we dan nu al niet onder het toegestane weerstandsvermogen? \n\n Het wordt saai: geen antwoord 'dus en ook'... 4. Ten laatste de vraag aan de wethouder of hij het terecht vindt om nu de burgerij te vragen mee te denken over hoe er bezuinigd kan worden!? Normaal gesproken mogen onze burgers inspreken maar wordt er niet naar hen geluisterd en nu het college zichzelf financieel in de nesten heeft gewerkt, mogen ze plotseling idee\u00ebn ophoesten? \n\n Deze lullige vraag probeerde Van Montfoort te ontduiken en af te schuiven naar zijn ambtenaar. Bij aanhouden kwam hij met een zwatelverhaal dat 'hij onderzoek gedaan heeft in het land' en dat als het daar werkt het hier ook moet werken... Het zal u niet verbazen dat de voorzitter dit afhamerde, maar het was toch maar even gezegd...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=193&terug=1", "body": "We schrijven 2005.\n\n Een afgeladen Badhotel en een vol bezette Merel tonen zich opgetogen over de structuurvisie \u2018Rockanje, groen dorp aan zee\u2019. Na twintig jaar malheur - onafgemaakte dorpsvernieuwing, half leegstaand Dorpsplein, verloederde Raadhuislaan, nul woningbouw - is er zicht op een verwachtingsvol perspectief. Woningbouw in Drenkeling en Noordrand, verplaatsing voetbalvelden, nieuwbouw Swinshoek in de Drenkeling, concentratie en nieuwbouw scholen. Er daagt licht aan de horizon.\n\n Na Oostvoorne - vol op bezig met woningbouw aan de Ruy, bouw nieuwe De Man \u00e9n nieuwe sporthal \u00e9n nieuw zwembad - komt nu echt Rockanje aan de beurt.\n\nWe schrijven nu 2012.\n\n Na zeven jaar is er in Drenkeling en Noordrand geen woningbouw te bekennen. De voetbalvelden liggen nog onaangeraakt op dezelfde plek. Concentratie en nieuwbouw scholen is niet aan de orde. Swinshoek heet nu Stuifakker en staat op de verkeerde plek. De Raadhuislaan is opgeknapt, maar even saai als vroeger. Woningbouw in Rockanje nog steeds nihil.\n\n In Oostvoorne staat intussen de bouw van nog 475 woningen in de steigers. Rockanje moet het doen met \u00e9\u00e9n regel in het coalitieakkoord 2010 \u2013 2014: \u2018in deze raadsperiode worden zichtbare stappen gezet voor realisering van woningbouw in de kernen Rockanje en Tinte\u2019.\n\nVan die vier jaar tussen 2010 \u2013 2014 zijn er intussen twee verstreken. Resultaat van twee jaar politieke en ambtelijke inspanning: een startnotitie Dorpscentrum Rockanje, een onderzoek naar kansen op de woningmarkt en een schetsboek voor de stedenbouwkundige structuur van de Drenkeling.\n\n Papier, papier, papier.\n\n Meer niet. Van het vooruitzicht 235 woningen te bouwen op de locaties Drenkeling en Nieuwe Achterweg zijn de 135 woningen aan de Nieuwe Achterweg al weer jaren verder in de toekomst vooruitgeschoven. De woningmarkt is slecht: nieuwbouw (in Rockanje) mag de verkoop van in aanbouw zijnde woningen (475 huizen in Oostvoorne) niet in de weg staan. De honderd in de Drenkeling geprojecteerde (veel te dure) woningen zijn in de eerste plaats bedoeld om de (veel te dure) glassanering te kunnen financieren. Starters en senioren in Rockanje hebben daar niets aan.\n\nMeer stellen \u2018de zichtbare stappen in Rockanje\u2019 niet voor. Alle grootspraak van de coalitie dat het hier nu echt gaat gebeuren kan niet verhullen dat Rockanje ook deze raadsperiode opnieuw in de politieke verdomhoek zit. Ga maar na: afgezien van het ook al omstreden bouwplannetje aan de Dorpsweg (de Rots) moet zelfs - na 25 jaar inactiviteit - de eerste potloodstreep voor woningbouw van enige betekenis nog worden gezet. Leuk om met een zwaar opgetuigde projectgroep - twaalf man en vrouw sterk - te vergaderen over (volgens de startnotitie) \u2018herstructurering van het centrum van Rockanje\u2019, die moet leiden tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek in het dorp\u2019. Maar als dan meteen in de volgende alinea wordt geschreven dat het \u2018een visie voor de lange termijn\u2019 wordt, dat de visie \u2018het toetsingskader voor particuliere initiatieven is\u2019, dat \u2018de feitelijke uitvoering geen onderdeel van dit project is\u2019 en \u2018dat die uitvoering afhankelijk is van de ambtelijke capaciteit en van investeringen van derden\u2019, dan zakken in Rockanje de broeken tot over de enkels af.\n\nVoeg daarbij (volgens hetzelfde stuk) dat \u2018de financi\u00eble situatie van de gemeente Westvoorne niet riant is\u2019, dat \u2018voor de ontwikkeling van het dorpscentrum van Rockankje nauwelijks middelen beschikbaar zullen zijn\u2019, dat \u2018de middelen die noodzakelijk zijn om te kunnen investeren in principe in het plan verdiend moeten worden\u2019 en dat \u2018gezocht moet worden naar een te realiseren programma dat meer opbrengt dan het kost om het te realiseren\u2019 (de wethouder hamert er op dat de operatie budgettair neutraal moet verlopen), dan is het realiteitsgehalte van de herstructurering van het centrum van Rockanje nihil.\n\nNiettemin is er een compleet ontwikkelingsproces met voorlichting en inspraak opgetuigd dat de indruk wekt dat er hard aan de visie op de toekomst wordt gewerkt. Na een initiatieffase, inventarisatiefase, ontwerpfase, conceptfase, besluitvorming en evaluatie zullen we in juli 2013 weten waar we aan toe zijn. En dan? De startnotitie geeft daar bij voorbaat het antwoord op: \u2018de feitelijke uitvoering is geen onderdeel van dit project\u2019. Ik vrees dat we met een lege doos komen te zitten. Immers: geld om deze operatie te kunnen financieren moet volgens de startnotitie komen uit woningbouw en een tweede supermarkt. Maar dat zit er ten gevolge van het in de afgelopen decennia ten aanzien van Rockanje gevoerde wanbeleid niet in. De structuurvisie \u2019Rockanje, groen dorp aan zee\u2019 uit 2005 bood weliswaar een hoopvol perspectief, maar van meet af aan is nagelaten om ook maar een begin met de uitwerking te maken. Na de presentaties in Badhotel en Merel is er niet meer naar omgekeken.\n\nWant intussen kreeg bij de achtereen volgende colleges sanering van glas in de wijde omgeving prioriteit boven dicht bij huis de levensvatbaarheid van de dorpskern Rockanje in stand te houden. Typerend voorbeeld van verwaarlozing van Rockanjese belangen is de constatering dat qua spreiding in de tijd maar op een deel van de woningbouwprojecten in Westvoorne nog invloed kan worden uitgeoefend. De plannen voor 475 woningen in Oostvoorne zijn rond en niet meer tegen te houden, of al in een zover gevorderd ontwikkelstadium dat aanpassen moeilijk wordt. Alleen in Rockanje ( Drenkeling 100 woningen, Nieuwe Achterweg 135 woningen) kan nog wel worden geschoven. Daar ligt niets vast. De aanbeveling luidt dan ook: doe vanwege de slechte situatie op de woningmarkt aan de Nieuwe Achterweg voorlopig maar even niets (onderzoek Stec Groep \u2018Marktkansen woningbouw Drenkeling\u2019).\n\nDe uitvoering van het glasbeleid wordt bij het maken van politieke keuzes belangrijker geacht dan versterking van de dorpskern van Rockanje. College en coalitie besteden de in de Drenkeling uit de grondexploitatie te verdienen miljoenen liever aan het in de groene leegte laten verdwijnen van kassen dan aan de veel urgentere centrumontwikkeling in onze bewoonde wereld. Wat treurig stemt is dat noch het college, noch de coalitie enig besef toont van de samenhang tussen de ene politieke misser na de andere. Elk inzicht in voor de toekomst noodzakelijke stappen en het onderlinge verband daar tussen ontbreekt.\n\nElk project wordt als een op zichzelf staand gegeven beschouwd. Dat is funest omdat de realisering van elk afzonderlijk project afhankelijk is van wat met andere projecten op een wijdere schaal kan worden verdiend. Die samenhang bestaat wel tussen het glasbeleid en de Drenkeling, die samenhang is er niet tussen Drenkeling en centrumontwikkeling. Visie ontbreekt, de raad hobbelt van de ene ad hoc beslissing naar de volgende. Geld voor de ontwikkeling van het dorpscentrum moet volgens de startnotitie worden opgebracht uit woningbouw en een tweede supermarkt en uit investeringen door belanghebbende derden. Volharding in het glasbeleid prevaleert dus boven herbergzaamheid in de dorpskern. Het had toch meer voor de hand gelegen \u2018de winst\u2019 uit de Drenkeling dichterbij huis in het dorp te investeren?\n\nWant hoe kun je het Dorpsplein ontwikkelen tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek\u2019 als er geen geld voor is? Verdienen aan woningbouw? Daar heb je een bouwlocatie voor nodig om winstgevend te kunnen ontwikkelen, maar die ruimte ontbreekt binnen het benepen voor de centrumvisie afgebakende gebiedje. En wie wil er investeren in een tweede supermarkt? Afgezien van het feit dat voor een tweede supermarkt ook de ruimte ontbreekt en alleen door miljoenen vergende sanering van bestaande bebouwing verkregen kan worden: elk distributieplanologisch onderzoek (en er zijn er de afgelopen jaren al drie uitgevoerd ) wijst uit dat het aantal inwoners van Rockanje te laag is om aan twee supermarkten een gezond rendement te kunnen bieden. Rockanje is, zoals het in het jargon heet, een \u00e9\u00e9n supermarkt dorp.\n\nKern van het probleem is dat door het uitblijven van woningbouw het aantal inwoners in Rockanje is gedaald van 6700 in de jaren \u201990 naar 6200 in 2010 en die neergang gaat voort. Het vormt een schril contrast met Oostvoorne waar dankzij woningbouw het aantal inwoners is gestegen van 6500 naar 7200 en die groei gaat verder. We hebben het hier wel over een verschil van min 500 tegenover plus 700. Over evenredig verdeelde politieke aandacht voor beide dorpskernen gesproken\u2026.\n\nHet toppunt van politieke na\u00efviteit is dat er, nu het pand van de Rabobank leegstaat, ineens wel een \u2018postzegelplannetje\u2019 voor het Dorpsplein wordt ontwikkeld. Tekenend voor de zwakke dorpseconomie is dat de vestiging van de bank niet meer rendabel was. College en coalitie reppen, alsof het een cadeautje aan de burgerij is, over \u2018een kans\u2019 die je nu moet zien te benutten. Met andere woorden: als het bankgebouw nog in bedrijf zou zijn gebeurt er niets. (Dat een projectontwikkelaar overweegt op de plek van het lege bankgebouw een supermarkt te ontwikkelen (heel goed nieuws, juicht de projectgroep) beteken overigens niet dat die supermarkt er ook daadwerkelijk komt. Er zal toch eerst een ge\u00efntesseerde supermarktondernemer moeten worden gevonden en die wordt ook in de eerste plaats geconfronteerd met het dalend bestedingsvolume).\n\nWat ik me afvraag is waarop college en coalitie, in de wetenschap dat de Rockanjese middenstand gebukt gaat onder een marginaal bestaan, hun optimisme baseren dat ondernemers wel in het dorp zullen willen investeren? De winkelstand heeft hier te maken met een verdringingsmarkt in plaats van met een gezonde groei: Kruidvat verdreef de drogisterij van het Dorpsplein, de komst van de Hema leidt het vertrek (augustus) van de Marskramer in. Nieuwe initiatieven gaan hier per definitie ten koste van gevestigde belangen. De \u00e9\u00e9n zijn brood is de ander zijn dood. Hoe wil je daar een paar miljoen uit lospeuteren om het centrum te kunnen herontwikkelen? Dat is een illusie.\n\nHier wreekt zich de gemeentelijke laksheid om iets met de structuurvisie \u2018Rockanje, groen dorp aan zee' uit 2005 te ondernemen. Die alom geprezen structuurvisie bestreek het hele dorp en bood een reeks aanknopingspunten die het in onderlinge samenhang mogelijk maakte financi\u00ebn voor de uitvoering van verschillende onderdelen te kunnen genereren. Een simpel voorbeeld. Ware de discussie over de concentratie van scholen na zeven jaar (!) nu zover gevorderd geweest dat realisering van gezamenlijke nieuwbouw in het Achterweggebied aanstaande is, dan zou nu het vooruitzicht hebben bestaan dat er tussen Dorpsplein en Hoogvlietlaan en op de hoek Dirk van Voornelaan / Dwarsweg twee eminente bouwlocaties beschikbaar komen waaruit herinrichting van het dorpscentrum wel kan worden gefinancierd.\n\nWare er in die zeven jaar wel werk gemaakt van de verplaatsing van de voetbalvelden dan zou er nu in de Drenkeling een unieke, financieel aantrekkelijke bouwlocatie beschikbaar zijn waarop een realistisch plan kan worden ontwikkeld. Het is nota bene, zo dicht bij het centrum, de meest prominente plek om in samenhang met de Noordrand het dorpscentrum body te kunnen geven. Twintig jaar geleden had deze ontwikkeling de mislukte dorpsvernieuwing nog kunnen redden. Maar colleges en ambtelijk apparaat hadden het te druk in Oostvoorne en waren daardoor niet in staat om de verouderde bestemmingplannen in Rockanje op tijd up to date te maken. Het gevolg: noodgrepen en stilstand in planontwikkeling. Voorbeeld: de (te massale) nieuwe Swinshoek staat, in vergelijking met de wijdheid rond de Leemgaarde, opeengepakt op een totaal ongeschikte (te kleine) plek.\n\nHet heeft niets met wangunst te maken te constateren dat vrijwel de totale ambtelijke capaciteit in Oostvoorne wordt ingezet (getuige de vijf panklare projecten voor 475 woningen: Ruy 55, Vijf Bladeren 108, Fazantenlaan 194, Hoofdweg 58, Olaertsduin 60 zorg). Wat zo somber stemt is de observatie dat college en coalitie daar geen conclusies, laat staan consequenties, aan verbinden. Waaraan het al tientallen jaren ontbreekt is grip te krijgen op wat er nodig is om Rockanje uit het slop te trekken en voor zijn inwoners aantrekkelijk te houden. Sterker: om Rockanje in leven te kunnen houden. Hier voltrekt zich wat Geert Mak zo onomkeerbaar in \u2018Hoe God verdween uit Jorwerd\u2019 heeft beschreven: hoe een dorpsgemeenschap door uitholling van aantal inwoners en voorzieningenniveau afsterft. De Middenstandsbank, ABM-AMRO, de Rabobank, de schoenenzaak, de delicatessenwinkel, twee supermarktjes, de wasserette, de schilder, de drogist, de slager en de elektricien (en ik vergeet er vast een paar), ze zijn intussen al verdwenen.\n\nWat het dorp nodig heeft is een plan van aanpak om leegloop te keren en de middenstand enig perspectief te bieden. Dat redt je niet met pietluttige, afgebakende postzegelplannetjes. Ter illustratie van het gemis van een na te streven visie op het h\u00e9le centrumgebied is het nuttig het eindeloze touwtrekken tussen gemeente en \u2018Houdt Rockanje Laag\u2019 over het bouwplan voor De Rots te analyseren. Hier gebeurt precies waardoor qua ruimtelijke ordening in Rockanje alles misgaat. Kortzichtigheid voert de boventoon.\n\nWe hebben hier te maken met twee in elkaars verlengde liggende activiteiten maar die toch los van elkaar tot besluitvorming worden gebracht. Twee partijen werken in feite onafhankelijk van elkaar aan dezelfde opgave. Daar is in de eerste plaats de gemeentelijke projectgroep die bezig is een visie op het dorpscentrum te ontwikkelen maar, zoals hier boven al is aangegeven, door de beperktheid van het studiegebied financieel geen kant uitkan. Los daarvan voltrekt zich een proces met bewonersparticipatie over twee alternatieven voor de Rots- locatie waarbij, \u00f3\u00f3k door gebrek aan ruimte en geld, spanning ontstaat. Beide projecten liggen nog geen 300 meter uit elkaar. Wat zich hier wreekt is dat, hoewel Dorpsplein en Dorpsweg als \u00e9\u00e9n locatie dienen te worden beschouwd, partijen elk hun eigen gang gaan. Maar elk dorp heeft in het centrum wel een hoofdstraat. In Rockanje is onze Dorpsweg \u2018de mainstreet\u2019 naar het Dorpsplein. De Dorpsweg - en daarmee de invulling van de Rotslocatie - is dus medebepalend voor de uitstraling die voor het dorpscentrum dient te worden nagestreefd.\n\nDe betrokkenen bij Dorpsplein en Dorpsweg houden echter geen enkele rekening met elkaar. Voor de in \u2018Houdt Rockanje Laag\u2019 verenigde omwonenden heeft de inpassing in de dorpsbeleving het primaat. In de gemeentelijke voorkeur staat politieke scoringsdrift centraal: er zitten tien starterappartementen meer in hun favoriete plan. Zo worden bevolkingsgroepen tegen elkaar uitgespeeld. Jongeren die onder de terechte leus \u2018Houdt Rockanje Jong\u2019 actie voeren voor starterwoningen tegen omwonenden die voor het aanzien van hun buurt opkomen. Harde financi\u00eble voorwaarden in de gemeentelijke insteek botsen met het als \u2018zacht\u2019 ervaren, niet in geld te onderbouwen, stedenbouwkundige pleidooi.\n\nBeide projecten - dorpscentrum en Rots - hebben met hetzelfde probleem te maken: gebrek aan financi\u00eble middelen en het ontbreken van ruimte om er via een terugverdien mogelijkheid iets aantrekkelijks van te kunnen maken. De Rots moet het doen met het uiterst kleine stukje grond aan Dorpsweg en Floris van Eijkstraat, ontstaan uit de doodgelopen activiteit van een projectontwikkelaar. Daar zit geen enkele visie achter. Maar was de Rots, zoals het behoort te zijn, wel onderdeel geweest van de centrumontwikkeling, dan zouden partijen helemaal niet tegenover elkaar te hoeven staan. Dan is de keuze voor een kleinschaliger bebouwing aan de Dorpsweg een logische keuze. Dan ligt het voor de hand ook een deel van de aan sanering toe zijnde Willem de Waalstraat er bij te betrekken met ruim voldoende ruimte voor starterwoningen om aan de eisen van \u2018Houdt Rockanje Jong\u2019 tegemoet te kunnen komen. Trouwens: zo vreemd is deze suggestie niet. Waarom zou dat hier niet kunnen en gebeurt herontwikkeling in Oostvoorne met het 194 woningen (!) tellende project aan de Fazantenlaan wel?\n\nOpmerkelijk is dat de pleitbezorgers van het voor de gemeente favoriete plan zelfs - heel ongebruikelijk - de hulp van een lokale makelaar hebben ingeroepen om hem, als extra argument, te laten verklaren dat tegenover een caf\u00e9 gesitueerde twee-onder-\u00e9\u00e9n-kap koopwoningen onaantrekkelijk en dus moeilijker te verkopen zullen zijn dan voor jongeren bestemde gestapelde (huur)starterwoningen. Voor hetzelfde geld is er echter wel een makelaar te vinden die beredeneert waarom koopwoningen onder twee etages door jongeren te bewonen huurappartementen onaantrekkelijk en moeilijker verkoopbaar zijn. Een brief met het oordeel van een onomstreden, onafhankelijke architect / stedenbouwkundige ten gunste van het ene of het andere plan zou meer indruk hebben gemaakt.\n\nDe discussie over de Rots gaat over meer dan over het uitspreken van een voorkeur voor een paar woningen meer of minder. Het gaat hier wel degelijk over de vraag hoe serieus de gemeenteraad van Westvoorne zichzelf neemt nog iets van het dorp Rockanje te willen maken. Het is onomstreden dat Stuifakkers in de Drenkeling had moeten staan en niet aan de Raadhuislaan. Tegen 'de beleving' van Rockanjenaren in is het complex op de verkeerde plek terecht gekomen. Toen had de toenmalige coalitie nog een excuus: het bestemmingsplan voor de Drenkeling was niet tijdig gereed en de wethouder voelde zich vanwege subsidievoorwaarden (achteraf overigens ten onrechte) genoodzaakt Stuifakkers aan de Raadhuislaan neer te zetten.\n\n Zij het dat de bouwvolumes aanzienlijk verschillen dreigt nu aan de andere kant van het dorp bij de entree dezelfde situatie te gaan ontstaan als aan de Raadhuislaan: twee te grove bouwwerken die in de van oudsher kleinschalige dorpse bebouwing overheersen. Dat zou toch aanleiding moeten zijn zich meer aan het gevoelen van inwoners gelegen te laten liggen. We mogen toch wel iets van de missers in het verleden hebben geleerd.\n\nVraag me niet hoe het nu verder moet. Ik constateer alleen dat in de relatie Oostvoorne / Rockanje door falend beleid de verhoudingen volledig scheef gegroeid zijn. Rockanje holt achteruit. Ik zie maar \u00e9\u00e9n lichtpuntje: haal \u2018Rockanje, groen dorp aan zee\u2019 onder het stof vandaan en maak daar na zeven jaar van politiek lanterfanten serieus een nieuwe start mee. Met het knip- en plakwerk, zoals er nu rond Dorpsplein en Rots wordt gefr\u00f6beld, komen we geen stap verder.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=199&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=204&terug=1", "body": "Volgens het raadsvoorstel is deze locatie nog in geen enkele visie of structuurschets opgenomen. Hoe kun je dan spreken van een strategische aankoop? Strategisch wil zeggen vooruitlopend op een gewenste ontwikkeling. Daarvan blijkt dus geen sprake te zijn, hoewel er dan ook weer over woningbouw gesproken wordt.\n\nVoordat je besluit een dergelijke afboeking te doen (\u00b1 5,5 ton) kun je beter eerst eens kijken of je het wel in exploitatie kunt nemen. Woningbouw is mogelijk, dus waarom niet per direct als woningbouwlocatie in het kader van de sanering van het glas opnemen. Dat scheelt om te beginnen 9 ton bijbetaling voor de eerste tranche saneringsgevallen en waarschijnlijk is er al een voorschot te nemen op nieuw te ontwikkelen bouwkavels. Het gaat om ruim 1,5 ha. Bij kavels van 800 m2 kun je daar 19 woningen bouwen.\n\nWelke kosten zitten in de boekwaarde? Indien in die boekwaarde ook de parkeerplaatsen opgenomen zijn, is dat onjuist, want dan had het budget uit een of ander budget voor centrum parkeervoorzieningen moeten komen.\n\nHet blijkt volgens dit raadsvoorstel de bedoeling te zijn om de grond weer als woningbouwlocatie te verkopen. In strikte zin is er dus een plan en hoort het niet thuis in het rijtje \u2018niet in exploitatie genomen gronden\u2019. De afwaardering zou dan op een later moment (bij verkoop) moeten geschieden en niet nu.\n\nDeze locatie is recent in exploitatie genomen. Er ligt een voorstel voor een kantoren strook. Het hoort dus niet in dit raadsvoorstel te staan.\n\nHet gaat in geval van winst dan wel niet om een boekwaarde (is gerealiseerd) maar om een eindwaarde (is mogelijkheid), maar he lijkt onnodig zoveel af te ramen als daar zoveel winstverwachting tegenover staat. Emma: of maken we dan dezelfde fout als met de Drenkeling???? Is gemeentelijke grondexploitatie \u00e9\u00e9n samenhangend geheel????\n\nDeze locatie hoort absoluut niet in het rijtje \u2018niet in exploitatie genomen gronden\u2019. Het is namelijk wel in exploitatie genomen. Sterker nog er liggen vanavond twee plannen voor waaruit de raad een keuze moet maken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=203&terug=1", "body": "De raad van de gemeente Westvoorne in vergadering bijeen op 15 meil 2012, sprekende over agendapunt 13 \u2018Afwaardering niet in exploitatie genomen gemeentelijke gronden 2011\u2019,\n\n- het vertrouwen op te zeggen in de verantwoordelijke wethouder i.e. de portefeuillehouder die verantwoordelijk is voor economie, toerisme, recreatie en natuur, milieu, duurzaamheid, glastuinbouw en woonbedrijf, zijnde de heer I.F. Klok, omdat hij eerder gedane beloftes niet nakomt en op onverantwoorde wijze met gemeentegelden omgaat", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=202&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=201&terug=1", "body": "De Partij Westvoorne kan niet instemmen met de vaststelling van dit bestemmingsplan.\n\n Wij vinden dit helaas een halfslachtig actualisatie om de simpele reden dat elke visie in dit verhaal ontbreekt. Er is onder meer geen visie op het duurzaam veilig maken van de N496, het paardenbeleid, op de natuurcamping bij de Houten Paardjes, op het veranderende gebruik van ons landschap en het groter worden van agrarische bedrijven (zoals Tol en Noordermeer) daarin en op de ontwikkeling van landgoederen. Met andere woorden: de visie van dit college op de toekomst van ons landschap ontbreekt dus te enen male, terwijl het voor mensen die wel een visie hebben op hun eigen toekomst categorisch onmogelijk gemaakt wordt die ten uitvoer te brengen.\n\n\n\n Het enige waar deze actualisatie mogelijkerwijs aan voldoet, is de eis dat een bestemmingsplan eens in de 10 jaar geactualiseerd moet worden, maar daar is dan ook alles mee gezegd. Het nieuwe bestemmingsplan moet niet eerder dan per 1 juli 2013 zijn vastgesteld. Dat geeft dus nog ruim een jaar om de bovengenoemde omissie aan visies te herstellen. Wat betreft de N496 loopt er nog een beroepsprocedure bij de RvS die naar het zich laat aanzien niet binnen en half jaar in behandeling genomen zal worden.\n\n De boodschap die we dan ook aan het college willen geven is: gebruik deze tijd om alle problemen te zien en om een visie te ontwikkelen op alle onderwerpen voor alle burgers die daar bij betrokken zijn of willen worden\n\n\n\n Om deze boodschap te ondersteunen zien wij ons genoodzaakt om een tweetal moties in te dienen, en wel ten aanzien van de natuurcamping en de N496 (Westvoorneweg-Zwartedijk), waarbij we ons realiseren dat daarmee niet de gehele lading van het ontbreken van een visie gedekt wordt, maar waarmee we in ieder geval een het college een wake up call willen geven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=206&terug=1", "body": "In de eerste plaats zouden wij willen herhalen dat ons inziens dit onderwerp niet in dit agendapunt thuishoort, omdat De Rots wel degelijk een in exploitatie genomen gemeentelijke locatie is.\n\nWij stemmen hier dan ook niet mee in en wij zijn benieuwd of de rest van de raad hier wel in trapt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=209&terug=1", "body": "Er is nog niet onderzocht of er mogelijk negatieve effecten voor het Natura 2000 zouden kunnen zijn en we hebben hier wel te maken met een vogelrustgebied waar in het kader van Natura 2000 strikte Europese regels van toepassing zijn.\n\n Plaatsing van de windmolens is in strijd met het bestemmingsplan, dus Westvoorne kan een vuist maken. We zouden eisen kunnen stellen, bijvoorbeeld inzetten op onderzoek voor uitbreiding van zonne-energie.\n\nHet havenbedrijf komt wel voor de eigen belangen op, zo staat er op verschillende plaatsen (zowel in het Convenant als in Intentieverklaring, dat er geen belemmeringen als gevolg van het plaatsen van de windmolens mogen zijn voor de ontwikkeling van het haven- en industriegebied. Er wordt echter nergens over mogelijke belemmeringen van de natuurwaarden van Voornes Duin gesproken. Sterker nog onder 12 staat dat knelpunten (lees wet- en regelgeving inzake natuur) door de minister zo veel mogelijk weggenomen zullen worden.\n\nIn de intentieverklaring wordt gesteld dan Westvoorne 42 MW gaat leveren (nu is dat 25,5 MW), terwijl de totale opdracht van Voorne-Putten 41 MW is. Westvoorne gaat in de toekomst 14 turbines van elk 3 MW leveren, maar als het even kan 14 turbines van elk 6 MW. Het gaat dus om turbines met een heel groot vermogen. De effecten van deze giga windmolens voor het vogelrustgebied en wat betreft geluidsoverlast zijn nog niet onderzocht, terwijl de molens over het grondgebied van Westvoorne zullen draaien.\n\nWat ons betreft is het noodzakelijk eerst de effecten te onderzoeken en dan pas het convenant en de intentieverklaring te tekenen. Westvoorne daarentegen is van zins het Havenbedrijf R\u2019dam de nieuwe intentieverklaring met Eneco/Nuon mede namens Westvoorne te laten ondertekenen!\n\n Westvoorne stelt geen enkele randvoorwaarde (in tegenstelling tot het Havenbedrijf) en zij laat zelf het Havenbedrijf namens de gemeente Westvoorne de intentieverklaring ondertekenen.\n\n Laat Westvoorne op z\u2019n minst in het convenant en in de intentieverklaring laten vastleggen dat er geen negatieve effecten voor haar burgers en haar natuurgebied mogen optreden als gevolg van het plaatsten van deze nieuwe windmolen.\n\nOver de demarcatielijn hebben wij vorige keer al uitvoering gesproken. Die lijn zou wat ons betreft ge\u00eberbiedigd moeten worden, want het is de enige planologische grens tussen het havengebied en het natuurgebied van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=196&terug=1", "body": "- aangezien bovengenoemde gronden niet in de waardebepaling noch in de minimale biedprijs opgenomen is, deze gronden niet voor verkoop in aanmerking behoren te komen;\n\n- in de verkoopovereenkomst vast te leggen, dat de gronden behorende bij de kernvoorraad van 907 woningen en de gronden behorende bij de nog te realiseren bouwprojecten in eigendom van de gemeente zullen blijven en dat deze gronden derhalve niet verkocht zullen worden maar in erfpacht uitgegeven zullen worden;\n\np.4: Hoogte minimale biedprijs: \u2018inclusief\u2019 wijzigen in \u2018exclusief\u2019. Toevoegen: de bijbehorende gronden van de kernvoorraad van de 907 woningen, evenals de gronden behorende bij de nog te realiseren projecten, blijven in eigendom van de gemeente en zullen in erfpacht uitgegeven worden.\n\np.2, 3. Opdracht: \u2018inclusief\u2019 wijzigen in \u2018exclusief\u2019. Toevoegen: de bijbehorende gronden van de kernvoorraad van de 907 woningen, evenals de gronden behorende bij de nog te realiseren projecten, blijven in eigendom van de gemeente en zullen in erfpacht uitgegeven worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=207&terug=1", "body": "1. Wat is nou de financi\u00eble situatie? Zeven duizend euro positief, maar hoe staat het met de reserves en het weerstandsvermogen n\u00fa!? Staan we er slecht voor of niet? Moeten we bezuinigen of niet. En waarom wordt dat, de echte status quo der financi\u00ebn, hier dan niet gerapporteerd?\n\n2. Risicomanagement:\n\n - Het vertrouwelijke SAOZ Planschade rapport verliest alle waarde doordat wethouder Klok SAOZ dicteert op drie locaties een enorm bedrag op de door SAOZ geanalyseerde planschade in mindering te brengen, en wel 16% van het totale getaxeerde bedrag. Daarmee verliest dit rapport ons inziens alle waarde. In feite gaat het om een bedrag van bijna 7 ton, maar dat zal ik niet noemen in verband met de vertrouwelijkheid. \n\n - Het overzicht van de Top-10 risicoprofielen baart onze grote zorgen. Hoe kijkt de wethouder daar tegen aan?\n\n3. Op zo'n 8 plaatsen in deze rapportage wordt melding gemaakt van 'abusievelijk' verkeerd of niet geraamde/opgenomen bedragen. In totaal gaat het om een bedrag van meer dan 3 miljoen euro. Graag een uitleg van de wethouder en wat gaat hij er aan doen om dit te voorkomen?\n\n6. Bladzijde 15:\n\n 'Kosten en pachtinkomsten eigendommen'\n\n Kan iemand dat verhaal uitleggen? Het gaat over gemaakte fouten, 3.000 euro herstelkosten, hoe kan dat nou? Waarom betaalt de gemeente de notari\u00eble kosten, 2.000 euro, voor het erfpachtcontract van Paviljoen aan Zee? Is dit standaard? En hoe kunnen pachtinkomsten van gemeentelijke eigendommen nou te hoog geraamd worden zodat aframing, 11.000 euro, noodzakelijk is? Het gaat hier in totaal over 16.000 euro. 7. Op bladzijde 18 wordt onder ''overheveling budget omvormen groen' voorgesteld om het budget van 45.000 euro voor 2011 dat niet gebruikt is en toegevoegd werd aan de reserve openbaar groen weer aan die reserve te onttrekken. Is dit een formeel verzoek aan de raad, wordt dat nog expliciet gevraagd of wordt het verpakt in de goedkeuring van deze bestuursrapportage?? 8. Bladzijde 19: \n\n - 'Kerkplein: huurwoningen' \n\n Wat gebeurt er nu met de ruim 2,5 miljoen euro die abusievelijk te veel in het door de raad gevoteerde krediet werden opgenomen? Graag uitleg van de wethouder. Het wordt toch niet voor het Glasproject gebruikt...? \n\n - 'Verkoop huurwoningen Woonbedrijf' \n\n Wat hier geschreven staat is volledig onduidelijk. Graag uitleg. \n\n \n\nVoor de tweede termijn komen er nog een aantal aanvullende vragen/observaties, die nog niet op schrift gesteld zijn. Die komen nu in de volgende debatronde, maar de crux daarvan zal zijn dat de PW deze rapportage inhoudelijk en wat betreft format niet toereikend vindt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=211&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=210&terug=1", "body": "Wat ons betreft is dit wel de apotheose van zes jaar wanbeleid, met als droevig einde de \u2018temporisatie\u2019 van de sanering en de verder gevolgen voor Westvoorne. Dat zijn namelijk de bezuinigingen zoals voorgesteld in de Kadernota. Zonder dit glasbeleid hadden we nu niet moeten bezuinigen, maar hadden we een positief resultaat in de kadernota gezien van minimaal 4 miljoen. (1,4 hadden we dan niet uitgegeven in Tinte en 2,6 niet voor de sanering). Maar die 4 miljoen is ruim uitgegeven. Heel ruim. Er is ruim 10,3 miljoen uitgegeven aan een plan dat nu \u2018getemporiseerd\u2019 wordt. Het wordt na de uitgave van al die miljoenen stilgezet.\n\nEr had, volgens de business case in 2011, 6 ton aan inkomsten uit Tinte moeten binnen komen en in 2012 nog eens 6 ton. Samen 1,2 miljoen en er is niet meer dan 5 duizend euro binnengekomen, waarschijnlijk aan pacht. Dat is nog geen \u00bd procent van wat verwacht was.\n\nDe verwachtingen van de winst uit de Drenkeling worden ook keer op keer \u2018getemporiseerd\u2019. Eerst was het 19,4 miljoen. Toen werd het 16 miljoen en nu staat er in de Jaarstukken 2011 op pagina 163 \u2018de verwachting is dat de winst met circa 5 tot 10 miljoen euro naar beneden bijgesteld moet worden.\u2019 \u20185 tot 10 miljoen\u2019 ook typisch een kwalificatie die bij dit glasplan past, alsof het niets uitmaakt of je het over 5 of 10 miljoen hebt. Een wethouder die er zo\u2019n puinhoop van maakt en die zoveel miljoenen over de balk gooit, zou toch de eer aan zichzelf moeten houden en op moeten stappen?!\n\nMaar nee, en wat moeten we nu? Er wordt ons nu gevraagd de glasput te dempen met geld uit andere reserves. Uit de reserve bestemmingsplannen en uit de reserve voor het opplussen van huurwoningen. Wij vinden het principieel fout om die reserves nu voor dit mislukte glasbeleid in te zetten. Maar wat is het gevolg als we het niet doen? Dan mislukt de totale sanering, inclusief de eerste tranche. We staan dus met de rug tegen de muur en we moeten rechtsom of linksom een foute beslissing nemen. Zoals u van ons gewend bent hebben we gezocht naar een mogelijkheid om nog iets te repareren. Dat is ons ten dele gelukt, namelijk voor wat het stopzetten van de sanering betreft. Het kan niet zo zijn, dat we na de uitgaven van 10,3 miljoen zeggen \u2018en voor de rest houden we het voor gezien, tenzij er een plan komt waar we ons niet meer mee hoeven te bemoeien\u2019 want daarmee gooi je dan ook 2 miljoen aan subsidie over boord. Wij stellen dus als voorwaarde voor de goedkeuring van dit nog steeds foute besluit dat de saneringsopgave voltooid wordt. Het voorwerk is grotendeels gedaan, de inventarisering en de waardering van alle saneringslocaties ligt op tafel. Kortom, het heeft veel te lang geduurd en is er veel te veel geld uitgegeven, maar als wij, als raad, het saneringstraject nu stoppen, dan gooien we 10,3 miljoen over boord, terwijl we als we doorgaan het in ieder geval niet helemaal weggegooid geld is.\n\n1. In januari heeft het college aan de Provincie om uitstel van de einddatum voor de subsidie uitkering gevraagd. Wij hebben inmiddels via andere kanalen vernomen dat er een jaar uitstel verleend is, maar we zouden dat graag van het college vernemen. 2. Als er inderdaad uitstel tot november 2014 verleend is waarom wordt dan in de exploitatieovereenkomsten nog steeds die termijn van 3 maanden voor het slopen van de glasopstanden genoemd (daarover hebben wij in de raad van 15 mei een motie ingediend)?\n\n3. Er wordt, als het over de eerste tranche gaat, altijd gesproken over de sanering van bijna 11 ha glas, maar in de 3 exploitatieovereenkomsten die zo meteen vertrouwelijk behandeld zullen worden, gaat het slechts over 1/3 van die 11 ha. om ongeveer 3,5 ha. Hoe zit het met de rest?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=214&terug=1", "body": "Na het betoog bij de jaarstukken 2011 zouden we hier kort over willen zijn, maar ik ben bang dat dat niet gaat lukken.\n\n Ook deze rapportage is niet een document dat ik aan iemand, die gewend is financi\u00eble status rapporten te lezen, zou durven geven met de belofte dat hij of zij na het lezen daarvan precies zou weten waar de gemeente Westvoorne d.d. 1 april 2012 zich financieel bevindt. Laat staan dat het de informatie verstrekt die nodig is om te kunnen bijsturen op hoofdlijnen, zoals in dit rapport beweerd wordt.\n\n\n\n Een status quo inclusief de stand van zaken der reserves kunnen wij hier bijvoorbeeld niet in vinden. Hetzelfde geldt voor het weerstandsvermogen. We kunnen dus niet echt beoordelen of we er goed of slecht voor staan, of we moeten bezuinigen of niet.\n\n Ook wordt er door het college gesteld dat de bestuursrapportage gelegenheid biedt tot herverdeling van middelen. Zoals u bekend is, zijn wij het daar mee oneens, omdat dit een doel wordt dat alle middelen heiligt en creatief boekhouden in de hand werkt\n\n Wat ons bovendien opvalt is dat het voorliggende besluit aan de raad vraagt om \u2018in te stemmen met de voorstellen die gedaan zijn in de 1e bestuursrapportage van 2012\u2019. Ik geef het u te doen. Ik daag iedereen aan deze tafel uit om mij kort en bondig en expliciet aan te geven waar we dan mee gaan instemmen? Want deze rapportage bevat voorstellen met betrekking tot alle raadsprogramma\u2019s. \n\n Bijvoorbeeld vinden wij in deze rapportage weer twee (omvormen groen en plaatsing rookmelders woonbedrijf) verborgen besluiten, dat wil zeggen om eerder aan reserves toegevoegde budgetten weer aan die reserves te onttrekken en operationeel te maken.\n\nIn het algemeen is de PW van mening dat dit soort rapportages t\u00e9 vaak raadsbesluiten \u2018in zich verbergt\u2019. Met andere woorden, met het goedkeuren van een dergelijke rapportage is er een risico dat op min of meer verkapte wijze zaken goedgekeurd worden. Daarmee zeggen we niet dat dit met opzet gebeurt, maar wij zouden het beter en zelfs noodzakelijk vinden dat de raadsbesluiten in bestuursrapportages, kadernota\u2019s en dergelijke expliciet zichtbaar gemaakt worden, gehighlight worden of er uit gelicht worden, zodat het (a) mogelijk gemaakt wordt om delen van het besluit wel en andere delen niet goed te keuren en (b) het voor de raad duidelijk wordt wat zij precies goedkeurt met het goedkeuren van een dergelijk composiet document.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=212&terug=1", "body": "Wat betreft de rest van de rapportage jaarverslag en jaarrekening valt het op dat er veel bladzijden bedrukt zijn, maar dat het een complexe verzameling van woorden en getallen is, die niet bepaald inzichtelijk maakt en bovenal geen eenduidig beeld geeft van wat er het afgelopen jaar heeft plaatsgevonden en wat het gekost heeft. Het blijft een kwestie van puzzelen, zelfs wanneer evenzo ingewikkelde documenten als begroting, kadernota, bestuursrapportage of welke tussentijdse rapportage of toelichting dan ook er bijgehaald worden.\n\nDe cijfers in de jaarrekening zijn reeds goedgekeurd door Deloitte. Alle optellingen, aftrekkingen en vermenigvuldigingen zullen dus met, zoals wij lezen, een afwijking van 3% wel kloppen, maar zo zegt het statement van de accountant er is door hem geen oordeel tot uitdrukking gebracht over de effectiviteit van de interne beheersing van de gemeente.\n\nOok niet over het door college en coalitie gevoerde beleid, zouden wij daar aan toe willen voegen en dat is nou precies waar de Partij Westvoorne wel een oordeel over heeft.\n\nWij hebben het afgelopen jaar niet onder stoelen of banken gestoken dat wij het door college en coalitie gevoerde beleid een zwak beleid vonden en overigens nog steeds vinden. Een, naar onze mening, visieloos beleid met een reeks onjuiste beslissingen, dat onmiskenbaar geleid heeft tot de sombere financi\u00eble situatie waarin onze gemeente zich momenteel bevindt. De Partij Westvoorne heeft het afgelopen jaar voortdurend getracht in debatten en door het indienen van vele moties, amendementen en initiatiefvoorstellen aan te geven, waar zaken dreigden te ontsporen en hoe dat voorkomen zou kunnen worden. Helaas is de standaard reactie van college en coalitie daarop respectievelijk \u2018ontraden\u2019 en \u2018verwerpen\u2019 geweest. En dus zitten we nu met zijn allen met de gebakken peren en als we zo door gaan zullen ook die aan het eind van deze raadsperiode op zijn.\n\nDe jaarstukken 2011 zijn de financi\u00eble vertaling van dit beleid en het zou dus vreemd zijn als we hier bij zouden staan te juichen. Het is en blijft een feit dat het politieke bed waarop deze cijfers gebaseerd zijn voor ons niet aan de maat is en dus ook deze cijferij niet.\n\nAls typisch voorbeeld zouden wij het gedoe rond het Glasbeleid willen aanhalen. Het faseringsvoorstel Glas werd dit voorjaar tot twee maal toe door de raad afgekeurd. Daarbij werden de eerder op \u00e9\u00e9n hoop gegooide Glasintensiveringsgebied Tinte en Glassanering delen, eerst ontkoppeld en vervolgens weer gekoppeld, maar het kwam er niet door. Nu, vandaag, hebben we gezien dat er weer ontkoppeld is en dat de glassanering in een apart raadsvoorstel ter besluitvorming is aangeboden en met acht tegen zeven is aangenomen. Maar wie schetst onze verbazing dat het eerder afgewezen voorstel om de noodzakelijke voorziening glasintensiveringsgebied Tinte ten bedrage van ruim 1 miljoen euro te dekken uit de reservepot dorpsvernieuwing nu nota bene verpakt is in de besluitvorming van de jaarrekening 2011!? Overigens gebeurt ditzelfde in de Kadernota 2013, die hierna op de agenda van deze raadsvergadering staat!! Het is bijna als in: \u2018luctor et emergo\u2019, lukt het vandaag niet dan lukt het morrege\u2026\n\nU begrijpt dat alleen al om die reden wij niet kunnen instemmen met deze jaarstukken, om het dan maar niet weer te hebben over bijvoorbeeld (a) de afwaardering van al dan niet in exploitatie genomen gronden waar wij eerder dit jaar ook tegen gestemd hebben, maar die nu keurig in de jaarrekening geregistreerd staan en (b) over het overhevelen van gelden tussen verschillende totaal niet gerelateerde (reserve)potten. En zo zijn er nog wel een aantal andere besluiten die college en coalitie in 2011 genomen hebben waar de Partij Westvoorne het principieel mee oneens was en is.\n\nDe Partij Westvoorne kan niet instemmen met de jaarstukken 2011, omdat zij zich principieel niet kan verenigen met het door college en coalitie gevoerde beleid en de daaraan gerelateerde in 2011 genomen besluiten, waardoor de gemeente financieel in zwaar weer terecht is gekomen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=215&terug=1", "body": "Wij hadden de wethouder tijdens de besluitvorming rond de verkoop van woonbedrijf (raad 15 mei) gewezen op het risico van het verlenen van ongeoorloofde staatssteun, omdat de gronden van de woningen van het woonbedrijf en die van de zes te ontwikkelen projecten (Kerkplein, Rialaan, De Ruy, De Rots, Fazantenlaan, Voorweg) buiten de waardering van het bedrijf gehouden waren. Wij hebben tijdens die raadsvergadering de wethouder verzocht hierover contact op te nemen met het Co\u00f6rdinatiepunt staatssteun van het ministerie van Binnenlandse Zaken. Dat ging hij niet doen, liet hij weten. Hij heeft in plaats daarvan een advocaat op de zaak gezet. Dat kost weer een slordige duit, terwijl BZ gratis advies verleent. Wij hebben wel contact opgenomen met BZ en die zeggen inderdaad hetzelfde als wat de dure advocaat zegt. Indien er sprake is van een dienst van algemeen economisch belang (DAEB). Daar is sprake van wanneer er sociale woningen inclusief gronden aan een corporatie verkocht en wanneer de huurprijs van die woningen niet boven de \u20ac 664 gaat.\n\n Voor zover het dus om verkoop van deze woningen gaat is er geen sprak van staatssteun.\n\nDat ligt echter anders bij de verkoop van de 6 projecten. Indien die, zoals in de tender en het convenant op verschillende plaatsen vermeld staat, samen met de woningen van het woonbedrijf voor de minimale biedprijs van 74 miljoen euro verkocht worden, is er inderdaad sprake van ongeoorloofde staatssteun. De dure advocaat zegt dan ook, dat deze projecten aan de markt aangeboden moeten worden, in de vorm van een Europese aanbesteding. Dat is echter niet gebeurd.\n\n Op pagina 2 van de tender staat namelijk duidelijk dat het gaat om de overname van het woningbezit inclusief bijbehorende gronden en projecten.\n\n Op pagina 10 staat onder de Volkshuisvestelijke Randvoorwaarden dat het gaat om de realisatie en de ontwikkeling van de zes genoemd projecten.\n\n Op pagina 11, onder de Financi\u00eble Randvoorwaarden staat vervolgens dat de biedprijs op de bedrijfswaarde gebaseerd dient te zijn en op pagina 12, eveneens onder de Financi\u00eble Randvoorwaarden, staat dan de minimale biedprijs van 74 miljoen genoemd, waarbij nog eens nadrukkelijk vermeld staat dat het gaat om de overname van het woningbezit inclusief bij behorende grond en projecten. Dat wordt nog eens herhaald op pagina 14.\n\n Op pagina 13 staat \u2018van de over te nemen projecten dient u aan te geven wat uw visie is om deze projecten te gaan realiseren\u2019.\n\n Op pagina 3 van het convenant staat onder 1.6: Koper realiseert in de periode 2012 \u2013 2016 de volgende zes projecten en de daarbij behorende 114 nieuwbouwwoningen, waarvan een deel koopwoningen en een deel dure huurwoningen en slechts 30 van de 114 woningen krijgen het label \u2018sociale huur\u2019.\n\nKortom ook al heeft de dure advocaat al in een notitie van 15 maart laten weten dat de zes projecten volgens de Europese aanbestedingsregels op de markt gebracht moeten worden, is dat niet gebeurd En dus heeft het college de raad een besluit laten nemen dat strijdig is met de Europese regels. De vraag is nu wat het college gaat doen om de fout met betrekking tot de aanbieding van de zes projecten goed te maken. Misschien kan de verantwoordelijk wethouder dat uitleggen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=218&terug=1", "body": "In de eerste plaats vraag ik mij af op welke wijze dit visiedocument precies tot stand is gekomen? Werd eerst het advies van de genoemde instellingen gevraagd en gehoord en kwam vervolgens dit document op tafel? Of gebeurde het precies andersom?\n\n- Een heel belangrijk element van de Brede school is het cre\u00ebren van de doorgaande lijn naar de basisschool en vervolgens het voortgezet onderwijs. Daarvoor is een goede samenwerking noodzakelijk. In de omliggende gemeenten wordt al jaren gewerkt met bijvoorbeeld de peuterestafette.\n\n- Voorschoolse locaties (psz en kdv) moeten beschikken over een goedgekeurd taalprogramma (VVE) en moeten bezocht worden door de onderwijsinspecteur. Kinderen krijgen dan op speelse wijze activiteiten aangeboden en mogelijke achterstanden in de ontwikkeling worden gesignaleerd. Bij die activiteiten is de samenwerking met bijvoorbeeld de biep belangrijk, omdat zij kunnen zorgen voor themaboeken etc.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=219&terug=1", "body": "Veelal wordt een stuk als het navolgende voorzien van een naschrift waarin de schrijver de hoop uitspreekt dat zijn artikel wordt gelezen en hij benieuwd is naar reacties. Omdat ik op grond van ervaring de reacties van de meeste betrokkenen in de Westvoornse gemeentepolitiek wel kan voorspellen \u2013 \u2018 te lang en langdradig, daar begin ik niet aan\u2019 - laat ik (als gepensioneerd journalist, verslaggever/columnist gemeenteraad Rotterdam in het vroegere Rotterdams Nieuwsblad) mijn naschrift op mijn observatie van twee jaar bakkeleien tussen coalitie en oppositie er maar aan vooraf gaan.\n\n Het verhaal is begonnen met een \u2018stukkie\u2019 over een opvallende verklaring op de site van de VVD. Schrijvende weg werd het een aaneenschakeling van elkaar opeenvolgende columns, eindigend in een logische conclusie: het coalitiecollege heeft zijn langste tijd gehad. Het is voor de resterende anderhalf jaar tot aan de volgende raadsverkiezing rijp voor reconstructie met alsnog de verkiezingsuitslag 2010 als uitgangspunt. Dat is goed voor de democratie. Het is vooral uit lijfsbehoud ook goed voor de coalitiepartijen zelf.\n\n Of ik denk dat dit ook zal gebeuren ? Neen, die pretentie heb ik niet. Maar in elk geval kan in 2014 bij het opmaken van de balans van vier jaar gesteggel niemand zeggen dat de gedachte aan herstel van normale politieke verhoudingen in Westvoorne nooit is opgekomen.\n\nDe gemeenteraad van Westvoorne op internet volgend heb ik dat er toen niet in kunnen ontdekken. Integendeel: de vergadering vertoonde hetzelfde, ge\u00ebigende beeld dat de weerspiegeling is van de huidige politieke machtsverhouding. De oppositie maakt gedegen werk van de beoordeling van de voorliggende raadstukken; de nauwelijks kritische coalitie is het altijd met het college eens.\n\nAls deze vergadering voor de VVD het dieptepunt in de Westvoornse politiek is maak ik me niet zoveel zorgen. Voor mij is \u2018het dieptepunt in politiek Westvoorne\u2019 juist dit artikel op de website van de VVD zelf. De daaruit sprekende visie op het dorpsgebeuren en de verhandeling waarin de VVD meent de Partij Westvoorne opnieuw de les te moeten lezen zijn verbijsterend. En dat om vele redenen.\n\nDe VVD schrijft dat we weliswaar respect moeten hebben voor de grondige manier waarop de Partij Westvoorne zich op de raadsvergaderingen voorbereidt, maar de VVD vraagt zich af (citaat) of het wel de taak van gemeentebestuurders is om van allerlei zaken alles tot in de puntjes te willen weten. Een gemeentebestuur behoort zich met de hoofdlijnen bezig houden, beleid uit te zetten en het college van B&W te controleren. De details moeten worden overgelaten aan het ambtenarenapparaat, dat daarvoor aangenomen en capabel is. De werkwijze van de Partij Westvoorne leidt in de praktijk tot het stellen van stapels vragen aan zowel de ambtenaren als de bestuurders en tot ellenlange vergaderingen. De laatste drie raadsvergaderingen duurden zo lang dat er twee avonden over gedaan moest worden. Heeft er ooit iemand gedacht aan de kosten die dat met zich meebrengt? En aan die raadsleden die nog wel werken of een bedrijf hebben, het vreet onnodig tijd (einde citaat).\n\nTweede constatering: wat er onder de bevolking leeft en aan argumenten wordt ingebracht speelt in deze taakopvatting eigenlijk geen rol. Niet in het verleden: de nieuwe Swinshoek staat op de verkeerde plek. En niet in het heden: voor de Rots wordt te midden van de kleinschalige dorpsbebouwing toch weer voor het meest robuuste ontwerp gekozen. Vanwege starterswoningen die ambtenaren, wethouders en raadsleden de afgelopen dertig jaar in Rockanje vergeten zijn te bouwen en waarvoor nu min of meer toevallig een door een verouderd bestemmingsplan opgedrongen locatie beschikbaar is. Daar ligt, zoals gebruikelijk, geen enkele stedenbouwkundige visie op de dorpskern aan ten grondslag.\n\nUit het liberale oordeel over de handelwijze van de Partij Westvoorne blijkt dat de Westvoornse VVD-fractie voorbij gaat aan het feit dat de oppositie in de raad 47 procent van de kiezers vertegenwoordigt. Dat is niet niks. Die oppositie is zo sterk doordat het beleid in de voorgaande raadsperiode(s) forse kritiek en onvrede heeft opgeroepen. Daaraan is voor wat Rockanje betreft nog niets veranderd. Het ontbreekt de VVD aan realiteitszin om zich te verdiepen in betekenis en functie van zo\u2019n oppositiepartij. Die realiteit is dat een door de verkiezingsuitslag zo sterk gemaakte oppositie per definitie niet dat onvoorwaardelijke vertrouwen in het doen en laten van het college kan en mag hebben.\n\nAan het adres van de VVD: dat is niet nodeloos lastig en tijdrovend. Dat is de opdracht van 47 procent van de kiezers in Westvoorne. Door als coalitie elke vorm van samenwerking en inbreng hooghartig af te wijzen en krampachtig te blijven volharden in het eigen ACHT-TEGEN-ZEVEN-gelijk moet een oppositiepartij wel vanuit het wantrouwen opereren.\n\nDe coalitie maakt het zich wat dat betreft inderdaad een stuk gemakkelijker. Die omarmt kritiekloos wat ambtenaren en wethouders bedenken. En verder niets. Klaar. Het strandhuis- debacle is daar het toonbeeld van. Trouwens: een tot de coalitie behorende fractie k\u00e1n geen eigen, afwijkend geluid laten horen. Dan klopt de som 3+2+2+1=8 niet meer. De vraag is of de 53 procent van de kiezers die de coalitie vertegenwoordigt dat wel voldoende vindt. Maar dat merken we in 2014 na de volgende raadsverkiezing wel weer.\n\nHet feit waarover de VVD zich in de raadsvergadering op 18 mei zo opwond is dat bij het agendapunt \u2018Bijstellen uitvoering glasbeleid door fasering\u2019 het raadslid Jeroen Noordermeer van de Partij Westvoorne, hoewel beroepsmatig bij de glastuinbouw betrokken, toch aan de stemming over dit faseringsvoorstel heeft deelgenomen. VVD-fractievoorzitter Ruud Dukker heeft ook belangen in de glastuinbouw. Om als raadslid elke schijn van belangenverstrengeling te vermijden onttrok hij zich wel aan de stemming.\n\nDaardoor staakten de stemmen met zeven tegen zeven en was het collegevoorstel verworpen. H\u00e9t politieke dieptepunt. Het maakte de VVD woedend. Want, vindt Dukker, zichzelf nadrukkelijk onderscheidend als het raadslid dat w\u00e9l weet hoe het hoort: Noordermeer had zich om alle schijn van belangenverstrengeling te vermijden, net als hij, ook van stemming dienen te onthouden. Dan zou het raadsvoorstel wel met ZEVEN voor en ZES tegen zijn aangenomen.\n\nDaar valt misschien best nog wel wat voor te zeggen, maar prompt haalde de VVD voorspelbaar haar stokpaard weer van stal. Zie je wel: de Partij Westvoorne weet niet hoe het hoort, meet met twee maten. Wel in de kwestie strandhuisjes wethouder Klok op belangenverstrengeling aanspreken, maar zich nu zelf schuldig makend aan de schijn van belangenverstrengeling. En ja hoor, daar klonk ook het verwijt weer: \u20ac 25.000 aan gemeenschapgeld voor het BING-onderzoek over de balk gegooid om de integriteit van wethouder Klok te kunnen bevestigen.\n\nWat zo opvalt is dat de VVD zich, zowel bij de commotie rond de strandhuizen als nu rond de warenhuizen, drukker maakt over de vorm waarin de oppositie opereert dan over haar kracht van argumenten. Het gaat meer over de toon die de muziek maakt dan over harde feiten. Er ontstaat zelden een debat over feiten, wel over optreden. De liberalen lijken zo steeds een alibi te zoeken om hun standpunt te rechtvaardigen dat de Partij Westvoorne ongeschikt is te kunnen meebesturen. \u2018Zie je wel, we hebben het toen wel goed gezien\u2026.\u2019\n\nGeleerden in staatsrecht en bestuurskunde moeten maar uitmaken wie in dit stemconflict formeel gelijk heeft. Wat zich hier echter wreekt is het ijzig kille politieke klimaat in de Westvoornse gemeenteraad. Als partijen ondanks politieke tegenstellingen toch normaal met elkaar omgaan kunnen coalitie en oppositie over zo\u2019n stemdilemma even vooroverleg plegen. Dukker en Noordermeer hadden bij een kopje koffie \u2013 of gewoon even bellen - met elkaar kunnen afstemmen wat te doen: beiden wel (zoals Dukker in tweede aanleg ook deed) of beiden niet stemmen. Dat is in elke gemeenteraad in dit land een normaal gebruik.\n\nDie collegiale samenspraak ontbreekt in Westvoorne. Daardoor overkwam de coalitie wat PvdA en Partij Westvoorne nu al ruim twee jaar maandelijks meemaken: het consequent verwerpen van alles wat aan argumentatie uit de kring van de oppositie (en ook uit de burgerij: zie strandhuizen, zie De Rots) wordt ingebracht. De coalitie werd nu zelf geconfronteerd met een negatieve uitslag. Koekje van eigen deeg, zullen we maar zeggen, en dat smaakt blijkbaar ook voor de VVD bitter. En misschien wilde Noordermeer, nu de gelegenheid zich voordeed, de VVD die vervelende smaak wel een keer zelf laten proeven\u2026. (voor alle duidelijkheid: geen kwaad woord over de smaak van bitterkoekjes).\n\nDe beschouwing op de VVD-site \u2013 en ook de daarna in de gemeenteraad afgelegde verklaring \u2013 legt bovendien het feit bloot dat het tot de VVD nog steeds niet doordringt dat er in het BING-rapport m\u00e9\u00e9r staat dan sec de constatering dat wethouder Klok geen belangenverstrengeling kan worden verweten. Daarin staat \u00f3\u00f3k een uitvoerige verhandeling over veertien op het strand- en duingebied rustende servituten. In het BING-rapport staat ook heel duidelijk beschreven dat de wethouder ten behoeve van een zorgvuldige voorbereiding van de besluitvorming, vanwege de algemene bekendheid in Rockanje en de ervaringen in het verleden, w\u00e9l van die servituten op de hoogte had moeten zijn.\n\nDat had dus allemaal voorkomen kunnen worden als de wethouder eerst had laten uitzoeken wat er in het bewuste servituut staat. Kortom: de wethouder heeft het hele jaar door gemeenteraad en burgerij nodeloos bezig gehouden met op drijfzand gefundeerde strandhuizen.\n\nDat was dus allemaal niet nodig geweest als wethouder Klok had gedaan wat iedere weldenkende bestuurder doet als hij in een visie, zoals in Natuur Actief, het woord strandhuisjes tegenkomt als suggestie (een mogelijkheid, niet meer dan dat) om de recreatie in Rockanje te stimuleren. Dan roep je toch niet meteen \u2018leuk, dat doen we\u2019, maar past als verantwoordelijk bestuurder les 1 bestuurskunde toe: tel eerst tot tien en onderzoek de mogelijkheden en beletselen. Al helemaal als er in de nota nota bene bij staat: \u2018Het bouwen van strandhuisjes betekent bouwen in het kwetsbare en veelbezochte duingebied. Bij een eventuele ontwikkeling zal rekening gehouden moeten worden met aantasting van natuurwaarden en de gevolgen voor uitstraling van het strand. Er zal daarom een zorgvuldige afweging tussen de natuurwaarde en de meerwaarde van de ontwikkeling moeten worden gemaakt\u2019.\n\nKlok\u2019s verweer dat hij pas overleg met andere partijen kan voeren als een project helemaal rond is kun je toch niet echt serieus nemen? We weten toch van het allereerste begin af aan wat de bedoeling is en hoe dat er uit gaat zien ? Tachtig strandhuisjes tussen de Eerste en Tweede Slag. Dan onderzoek je toch aan het begin van de projectontwikkeling of er eventueel beletselen zijn en niet als sluitstuk? Daarom gaat het er bij mij nog steeds niet in dat niemand in het raadhuis in de startfase van het strandhuisverhaal een vinger heeft opgestoken om op het bestaan van de veertien op het strand- en duingebied rustende servituten te wijzen, zoals het BING-rapport onthulde. Veertien! Er moet toch wel iemand in het raadhuis werken die nog weet dat de gemeente Westvoorne eind 1999 een kleine 90.000 gulden armer werd omdat een servituut op het aangrenzende Pingu\u00efnterrein moest worden afgekocht.\n\nBovendien constateert het Bureau Integriteit Nederlandse Gemeenten: \u2018Als in Rockanje alom bekend is dat er op het strand en het duingebied servituten gevestigd zijn en als die in het verleden al vaker onderwerp van casu\u00efstiek zijn geweest, dan had het als onderdeel van een zorgvuldige voorbereiding van de besluitvorming wel voor de hand gelegen dat het gemeentebestuur van het bestaan wel op de hoogte was geweest\u2019.\n\nSaillant detail is dat het college bij de behandeling van het bestemmingsplan Zeegebied Westvoorne (eind 2010/begin2011, dus juist toen wethouder Klok aan zijn strandhuis campagne begon) naar aanleiding van een ingebrachte zienswijze antwoordde : \u2018dat het al dan niet voorkomen van bepaalde erfdienstbaarheden niet per definitie de plaatsing van strandhuisjes onmogelijk maakt. Indien van toepassing is het immers bijvoorbeeld ook mogelijk erfdienstbaarheden af te kopen of een andere regeling te treffen\u2019.\n\nHet college wist dus wel degelijk van het bestaan van servituten op strand en duinen af, het was dus gewaarschuwd en deed er niets mee. Dan kun je toch niet volhouden: dat zien we later wel? Dat neigt naar strategische manipulatie: \u2018we maken de strandhuisplannen, inclusief de uitvoerend ondernemer, eerst helemaal rond en dan gaan we er pas de boer mee op; mooi dat in een zover gevorderd stadium dan niemand meer neen tegen het project durft te zeggen\u2026..\u2019\n\nVoor iedere in gemeentepolitiek ge\u00efnteresseerde burger valt het niet te bevatten dat ook coalitiepartijen genoegen hebben genomen met het karige verweer dat het college over de lippen kon krijgen, uitgesproken door de burgemeester zelf : \u2019het had beter gekund\u2019. Meer niet. Zo\u2019n van alle ernst ontdane afdoening is het beste te rangschikken onder het hilarische \u2018Foutje bedankt\u2019 uit een oude reclamespot.\n\nDaardoor staat de politieke afrekening nog steeds open. Aan het beleid van het college en aan de houding van de coalitie ontbreekt elk zelfonderzoek naar zowel resultaten als gevolgen van de aan onze kleine dorpsgemeenschap opgelegde machtsuitoefening. Aan het ten aanzien van de strandhuizen gevoerde beleid mankeerde zo ongeveer alles. In elke normaal functionerende gemeenteraad leidt dat tot politieke consequenties: het opstappen van de verantwoordelijke wethouder. Maar in Westvoorne kan dat niet. Zelfs al zou een van de coalitiepartners misschien nog wel een woord van afkeuring hebben willen laten horen, hij kan het zich vanwege de broze ACHT tegen ZEVEN machtsverhouding niet veroorloven. VVD, CDA, GBW en D66 houden elkaar in gijzeling.\n\nZoals het verstrengelen van belangen in de visie van de VVD (terecht) een politieke doodzonde is, zo is het ook een politieke doodzonde de gemeenteraad en de dorpsgemeenschap een jaar lang, tegen beter kunnen weten in, te laten geloven in luchtkastelen. De gemeenteraad is welbewust verkeerd voorgelicht, op het verkeerde been gezet, voor de gek gehouden, of welke kwalificatie tussen gefopt tot en met bedonderd men er ook aan wil geven. Alleen in Westvoorne doen college en coalitie na zo\u2019n bestuurlijk debacle alsof dat normaal is. \u2018Ja, \u2018t had beter gekund\u2026.\u2019.\n\nDat behoort in een door democratie ge\u00efnspireerde dorpsgemeenschap onaanvaardbaar te zijn omdat het vreet aan de wortels van een gekozen bestuur. Want in de houding van de coalitie ligt impliciet besloten dat het ACHT tegen ZEVEN dictaat elke politieke misstap onvoorwaardelijk toedekt. Zo kan een dorpsgemeenschap politiek niet meer naar behoren functioneren.\n\nWat mateloos irriteert is het feit dat de VVD blijft hameren op de aan het BING-rapport bestede \u20ac 25.000 en dat bedrag blijft bestempelen als door de oppositie veroorzaakt weggegooid geld. Ben je dan politiek zo blind dat je niet inziet dat dit BING-rapport niet alleen nodig was om een wethouder vrij te pleiten van belangenverstrengeling, maar vooral ook noodzakelijk was om die veertien servituten boven water te krijgen en op hun merites te kunnen beoordelen. Dus om te doen wat deze wethouder had nagelaten te doen, waardoor juist het rumoer rond zijn eigen eigenzinnig optreden was ontstaan.\n\nAls het BING constateert dat het college voor een zorgvuldige voorbereiding van de besluitvorming van het bestaan van die servituten had kunnen weten (en dus had moeten weten), dan is het toch niet de schuld van de oppositie dat deze onderzoekskosten alleen al om die reden wel besteed waren? Dan dient het bedrag van \u20ac 25.000 toch enkel en alleen op het conto van het college geschreven te worden en in het bijzonder op de rekening van de verantwoordelijke wethouder ?\n\nDe wethouder heeft nagelaten tijdig de betekenis van de servituten te laten onderzoeken. De wethouder en de burgemeester samen bleven tijdens de voorlichtingsavond in de Welkomkerk het antwoord schuldig toen naar de inhoud van het servituut werd gevraagd. Zij waren het toch die op cruciale vragen geen antwoord konden geven? Daaruit ontstond toch de commotie over integriteit rond de wethouder? Dat was toch de directe aanleiding tot het BING-onderzoek?\n\nHadden burgemeester en wethouder op die bewuste avond die informatie wel kunnen geven \u2013 en in het BING-rapport staat dat het normaal zou zijn geweest dat zij antwoord zouden hebben gegeven - dan had \u00fcberhaupt de geur van belangenverstrengeling geen voedingsbodem gehad. Dan was met \u00e9\u00e9n simpel antwoord op een eenvoudige vraag alle rumoer voorkomen. Dan kun je als medeverantwoordelijke raadsfractie voortaan toch maar beter zwijgen over die \u20ac 25.000? Die besteding van gemeenschapsgeld was hoogst noodzakelijk om de besluitvorming over de strandhuizen in het gareel te krijgen.\n\nJuist omdat de VVD zo hecht aan zorgvuldigheid in omgangsvormen en elke verstrengeling van belangen of het vermoeden daarvan bestrijdt, is het nuttig de positie van het vier wethouders tellende college nader te beschouwen. Het is bijna hilarisch te noemen dat dit college het resultaat is van een in ons land zeldzaam voorkomende vorm van belangenverstrengeling: politieke belangenverstrengeling. Normaal is dat een gemeente met nog geen 15.000 inwoners het gemakkelijk met drie wethouders af kan. Vier is qua werkdruk helemaal niet nodig. Maar hier hebben vier kleine partijen hun authenticiteit ingeleverd om een machtsblok te kunnen vormen om de nieuwe en tevens grootste fractie bestuurlijk te elimineren en zichzelf nog te belonen ook met een extra wethouderszetel. Dorpse machtspolitiek op de vierkante centimeter.\n\nHet bijkomend gevolg: VVD, CDA en GBW hebben alle eigen zeggenschap en zelfstandigheid ingeleverd bij D66: nota bene de partij die ternauwernood de kiesdeler behaalde om \u00fcberhaupt nog een zetel in de raad in de wacht te kunnen slepen. Om tot het inmiddels beruchte ACHT tegen ZEVEN blok te kunnen komen moest de steun van de \u00e9\u00e9nmans fractie van D66 worden gehonoreerd, dan wel gekocht, met een wethouderszetel \u00e1 70.000 euro per jaar. Per slot van rekening had D66 er ook voor kunnen kiezen als gedoogpartner de coalitie te steunen. Maar pluche kleeft. Zo\u2019n \u00e9\u00e9n op \u00e9\u00e9n situatie (\u00e9\u00e9n lid in de raad, \u00e9\u00e9n wethouder in het college) is een novum.\n\nHet is met normale op politiek gestoelde argumenten ook niet uit te leggen waarom de verkiezingsuitslag werd gebruuskeerd om een nieuwe lokale partij buiten spel te kunnen zetten. Hoe leg je aan een buitenstaander uit waarom de oude lokale partij die bijna de helft van zijn aanhang verloor en nu twee zetels in de raad heeft, wel een wethouder in het college heeft en de nieuwe lokale partij met vijf zetels niet. Hoe bang kun je zijn voor een onverwacht sterke debutant in de Westvoornse gemeentepolitiek.\n\nVolgens de wet kan het allemaal, maar de vraag dringt zich op of hier de uitleg die aan de wet wordt gegeven politiek nog wel correct is. Het gevolg is dat \u2018de vier\u2019 de coalitie vormende fracties elkaar in de houdgreep houden. Afwijkend, dus onderscheidend stemgedrag is onmogelijk. Om het politieke kaartenhuis overeind te kunnen houden mag niemand uit de boot vallen. Ze zijn verplicht het zo met elkaar eens te zijn dat ze gerust met \u00e9\u00e9n woordvoeder kunnen volstaan. Politieke correctie, zoals bij het bestuurlijk blunderen in het strandhuisjesdossier, is onmogelijk. Daardoor komt de positie van een omstreden wethouder ook nooit in gevaar.\n\nMet andere woorden: het maakt \u2013 en dat is uit het oogpunt van democratische principes heel ongezond - de positie van de wethouders, in casu die van wethouder Klok, onaantastbaar. D66 beheerst als \u00e9\u00e9nmansfractie in de Westvoornse gemeenteraad de politieke macht. Het vervelende is dat wij als dorpsgemeenschap daarvoor ook nog een prijs moeten betalen en die prijs is aanzienlijk hoger dan de \u20ac 25.000 waarmee de VVD de Partij Westvoorne blijft lastigvallen.\n\nLaten we daar een simpel rekensommetje op loslaten. Blijkens de begroting bedroeg de wedde voor drie wethouders in de voorgaande jaren all in ruim \u20ac 210.000 per jaar, zijnde ruwweg rond \u20ac 70.000 per wethouder. In het nieuwe college zouden de vier wethouders dus \u20ac 210.000 : 4 = rond \u20ac 52.500 ontvangen. Echter: twee wethouders krijgen op grond van de wachtgeldregeling daarop de aanvulling tot \u20ac 70.000, zijnde \u20ac 17.500 per man.\n\nHet in stand houden van dit college kost de gemeenschap dus tweemaal \u20ac 17.500 = \u20ac 35.000 per jaar, of te wel \u20ac 140.000 over de hele raadsperiode meer dan de coalitie bij haar aantreden had verzekerd. Het gebeurt wel volgens geldende regels, maar het valt niettemin te rangschikken in de categorie kiezersbedrog. En dat enkel en alleen om zich van de gunst van D66 verzekerd te weten. Dat is een politieke belangenverstrengeling in optima forma.\n\nObjectiviteit gebiedt de vraag te stellen of \u2018de vierde man\u2019 voor een kleine gemeente als Westvoorne misschien toch een meerwaarde betekent voor de noodzakelijke bestuurskracht. Het aantal foto\u2019s bij lokale gebeurtenissen in de lokale blaadjes laat een druk bezette wethouder zien. Maar de vierde wethouder is in dubbel opzicht ook een dure wethouder, zowel qua wedde als qua uitvoerder van beleid. Wethouder Klok beheert de lastige portefeuille glasbeleid. Het glasbeleid kost de gemeenschap enorm veel geld voor een in feite politiek bijkans in een kleine gemeente onuitvoerbaar droombeeld : het ruimen van landschap ontsierende kassen, het verplaatsen van tuinderijen naar concentratiegebieden en herinrichting van het landschap.\n\nHet is een begin deze eeuw met te groot enthousiasme begonnen project dat qua beleidsontwikkeling, de uitvoering en de financiering de kracht van een gemeente met 14.000 inwoners ver te boven gaat. Bij de inwoners, lees de kiezers, leeft het niet of nauwelijks. Waarom de buitenboel opknappen als er \u2018binnen\u2019 in het dorp nog zoveel te doen is.\n\nDe uitvoering van het glasbeleid is een gebed zonder einde met de ene tegenvaller na de andere. Het gevolg van ontoereikende bestuurskracht is dat voortdurend hindernissen opdoemen, meestal gepaard gaande met grote financi\u00eble tegenvallers die nu al in de miljoenen lopen en waarvan het de vraag is of het bedrag ooit kan worden terugverdiend. Van de 25 hectaren die per eind 2014 glasvrij moeten zijn om nog een provinciale subsidie te kunnen binnenslepen is tot nu toe minder dan de helft verwezenlijkt. En om financi\u00eble redenen ligt er nu een stop op. Zowel in het voorgaande college als in het huidige is Klok als wethouder verantwoordelijk voor de uitvoering van het glasbeleid.\n\nZoals hij met de strandhuizen een eigen, eigenzinnige koers volgde, zo was dat ook het geval met Stuifakkers. Voor dit gebied werd om grondspeculatie te voorkomen een voorbereidingsbesluit genomen om de weg vrij te maken in Stuifakkers dure woningbouw te gaan plegen waaruit het glasbeleid gefinancierd zou gaan worden. Het veroorzaakte veel beroering en moest worden afgeblazen. Maar ondertussen was onder verantwoordelijkheid van Klok al wel grond en vastgoed aangekocht waarop nu verliezen worden geleden.\n\nTer vervanging van deze bron van inkomsten werd de voor woningbouw bestemde polder Drenkeling in Rockanje als financieel wingebied voor de uitvoering van het glasbeleid aangewezen. Maar zolang de uit deze grondexploitatie verwachte miljoenen niet zijn gerealiseerd mogen ze van de provincie niet als fictieve dekking voor de tekorten op het glasbeleid worden aangewend. Daarom hebben college en coalitie nu \u20ac 1.017.144 uit de reserves voor de dorpsvernieuwing geklauwd om de gaten in het glasbeleid te kunnen dekken. Tot de grondexploitatie in de Drenkeling wat gaat opleveren. Gestreefd wordt in 2014.\n\nDat verklaart waarom ineens zoveel haast wordt gemaakt met (dure) woningbouw in de Drenkeling. Echt niet om de in de afgelopen dertig jaar opgelopen stilstand in de woningbouw in te halen. Het gaat het college alleen maar om de poen om het glasbeleid te kunnen voortzetten.\n\nAls de Drenkeling voldoende geld gaat opleveren wordt het geld uit het fonds dorpsvernieuwing weliswaar teruggestort, maar gelet op de economische vooruitzichten en verwachtingen op de woningmarkt kan dat wel tot Sint Juttemis duren. Intussen is er geen geld meer over voor de dorpsvernieuwing, die in Rockanje overigens al vijfentwintig jaar op zijn gat ligt. Het maakt het ook volstrekt zinloos om nu onder het mom van burgerparticipatie een uitgebreide werkgroep, voorzien van ingehuurde begeleiding, een visie te laten ontwikkelen op de herstructurering van het centrum van Rockanje, die moet leiden tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek in het dorp\u2019. Een politieke fopspeen. Er is geen geld voor. Glasbeleid ver weg prevaleert boven herbergzaamheid in de dorpskern van Rockanje. (Intussen heeft het college wel \u20ac 200.000 uitgetrokken om het Dorpsplein op te knappen, o.a. door het plaatsen van een boom, wat banken en een terras, zoals wethouder Klok paginagroot in het Weekblad Westvoorne onthult (en later in een collegevergadering op de vingers werd getikt omdat het project in de portefeuille van wethouder Van Lith zit\u2026.). Hoe noemen ze dat ook al weer: cosmetische camouflage van politieke (en ambtelijke) onmacht).\n\nIk hoor over schadeclaims vanwege tuinders die pienter hebben ingespeeld op \u2018een lek\u2019 in de vorige gemeenteraad waardoor voortijdig informatie uitlekte over het voornemen een voorbereidingsbesluit voor het landelijk gebied te nemen. Zij legden nog net voor de inwerkingtreding schielijk claims ten behoeve van uitbreiding van hun bedrijf die op basis van de toen geldende regels niet geweigerd konden worden. Nu moeten die claims onder de noemer planschade worden afgekocht. (Over wie toen zijn mond voorbij heeft gepraat legde de gemeenteraad indertijd zichzelf een zwijgplicht op. Maar zoveel wordt er dan wel weer gelekt dat het iemand uit de liberale kring betreft, de partij die nu meent de oppositie de maat te kunnen meten).\n\nIntussen is de uitvoering van het glasbeleid dus noodgedwongen opgeschort. Op last van de provincie heeft het college, in casu de verantwoordelijke wethouder Klok, in casu de coalitie, moeten afzien van de financieringsvorm waarbij toekomstige winst op de Drenkeling als dekking werd gebruikt. Blijkbaar redeneert de provincie \u2018eerst incasseren, dan pas uitgeven\u2019. Aan de uitvoering van het glasbeleid is tot nu toe \u20ac 10.5 miljoen aan gemeenschapsgeld besteed. Een rib uit het systeem van de gemeentelijke financieringsmethodiek waardoor nu ook op tal van andere gebieden moet worden bezuinigd.\n\nIn zeven jaar glasbeleid is al een wethouder gedwongen op te stappen. In elke andere te vergelijken omstandigheid - of het nu bij een bedrijf, een stichting, een vereniging of ander bestuurslichaam is \u2013 wordt de verantwoordelijke bestuurder weggestuurd. Alleen in de gemeente Westvoorne blijft de verantwoordelijke wethouder zitten. Kan niet anders, de coalitie heeft D66 als achtste stem nodig. En dus zegt het college bij elke volgende tegenvaller: de raad heeft altijd met het collegebeleid ingestemd, de financi\u00eble gevolgen goedgekeurd en is dus medeverantwoordelijk. Wie doet ons wat\u2026.\n\nDe raad heeft er steeds mee ingestemd\u2026. Dat is het politieke alibi waarmee het college steeds financi\u00eble rampspoed verhult. Een eerlijker omschrijving is dat de gemeenteraad slechts met de instemming van 53 procent van de kiezers het college dekt. Dan weten ook buitenstaanders dat de afgelopen twee jaar slechts een kleine meerderheid v\u00f3\u00f3r was en een grote minderheid (47 procent) t\u00e9gen. College en coalitie balanceren op bom ijs.\n\nDe wethouder was ook verantwoordelijk voor de aankoop en aansturing van het woningbouwproject De Rots aan de Dorpsweg in Rockanje. Al voor hij, ongetwijfeld feestelijk, de eerste paal slaat voor de bouw van veertien woningen is duidelijk dat de gemeente Westvoorne een kleine anderhalf miljoen euro op het project moet toeleggen.\n\nHet bestuursdebacle rond de strandhuisjes tussen de Eerste en Tweede Slag ligt nog vers in het geheugen. Lees hier boven. Klok bagatelliseert de kosten van de uren die zijn ambtenaren aan het project hebben besteed: \u20ac 10.000; nauwelijks de moeite waard, vindt hij. Dat verklaart dan wellicht de mislukking. Er komt wel \u20ac 25.000 bij voor het BING-rapport om er achter te komen wat de statuten op het strand- en duingebied behelzen. Het hele project moest als zijnde in strijd met de doelstelling in het servituut worden afgeblazen. Meedingende ondernemers zitten \u2013 ge\u00efnspireerd door van gemeentezijde gewekte verwachtingen - met niet vergoede voorbereidingskosten. In de raad stuitte de zeer terechte motie van afkeuring op acht stalen gezichten in de coalitie.\n\nDat levert bij het opmaken van de politieke winst- en verliesrekening objectief beschouwd een drie partijen college op met uiteraard de verrassend sterke nieuwkomer Partij Westvoorne (was het gelet op de voorgeschiedenis eigenlijk wel een verassing?) en de voormalige, weliswaar ook verliezende oppositiepartijen VVD en CDA, samen goed voor een comfortabele meerderheid in de raad van 5+3+2 = 10 - 5. Weliswaar met in BenW een overwicht voor VVD en CDA samen.\n\nAls je er even over nadenkt is dat een ideaal, evenwichtig plaatje: vijf debuterende, onervaren raadsleden die staan voor verandering en vijf ervaren raadsleden die staan voor continu\u00efteit in het dorpsbestuur. Alle kans dat hier een beleid uit voortvloeit waarbij \u2018de vijf\u2019 (GBW 2, PvdA 2, D66 1) zich niet eens nadrukkelijk als oppositiepartij zullen (moeten) gedragen. Een ideaal gemeentebestuur dat gebaseerd is op samenwerking. (En achteraf gezien sterker nog: met deelneming van de Partij Westvoorne in het college zouden de VVD haar grote ergernissen bespaard zijn gebleven).\n\nBeginnersfouten bij de onervaren Partij Westvoorne (boude uitspraken tijdens de verkiezingsstrijd en in euforie geuite pretenties) werden aangegrepen om als kleine vier verliezers de grote winnaar buiten te sluiten. Nu m\u00e9t een in het eerste stadium van de onderhandelingen geweigerde onafhankelijke voorzitter; nu m\u00e9t ambtelijke ondersteuning. Achteraf duidt dat er op dat ook binnen het raadhuis op hoog niveau \u2013 het was snel geregeld - de behoefte bestond het bij \u2018het oude\u2019 te houden. Zo onder het mom van \u2018je kunt het gemeentebestuur toch niet aan een debuterende partij overlaten\u2026.\u2019\n\nVVD, CDA, GBW en D66 gaven dus een voorhistorische uitleg aan de verkiezingsuitslag: de helft plus \u00e9\u00e9n vertegenwoordigt alle kiezers. Een drogredenering: de nieuwe coalitie bestaat uit louter verliezers, de oppositie uit de sterkst uit de verkiezingsstrijd gekomen winnaar en de zich als verliezer bescheiden opstellende PvdA. Bij Gemeentebelangen zegde bijna 40 procent van haar aanhang haar vertrouwen in die partij op, bij de VVD 25 procent, bij het CDA 30 procent en bij D66 15 procent. Hoe lang kun je dan nog volhouden dat dit college voldoet aan de vernieuwing die blijkens de verkiezingsuitslag gewenst is.\n\nEen raadsvergadering vertoont twee bestuursculturen. De eerste voldoet aan het signalement dat de VVD in \u2018Dieptepunt in politiek Westvoorne\u2019 schetst. \u2018De raad bewaakt de hoofdlijnen, de details laten we over aan het ambtenarenapparaat\u2019. De behandeling van een raadsvoorstel beperkt zich doorgaans tot enkele instemmende volzinnen. Kenmerk van partijen die in het college vertegenwoordigd zijn. Zij zitten, bijgepraat en aangestuurd door hun wethouder, aan de voorkant van een besluitvormingsproces.\n\nHet debat tussen oppositie en college vergt meer tijd. Partij Westvoorne en de PvdA, zonder wethouder, zitten achteraf aan de achterkant van het besluitvormingsproces. Zij hebben meer vragen en plegen dieper op de details in te gaan. Hun voorstellen tot aanpassing, verbetering of afwijzing van een raadsvoorstel worden weliswaar uitvoerig onderbouwd uitgelegd en verdedigd, maar hoe het met ingediende moties of amendementen vergaat is op voorhand bekend. Ze worden categorisch met ACHT tegen ZEVEN verworpen. Naar de meelevende burger komt het over als `wij als coalitie zijn tegen omdat we tegen zijn`. Wat ons college voorstelt is welgedaan.\n\nWat in deze weergave van politiek Westvoorne het meest tegenstaat is dat deze gang van zaken nu al meer dan twee jaar duurt en, als dit zo nog twee jaar doorgaat, een vervolg krijgt in de volgende raadsperiode 2014 - 2018. Want vergaderend en besturend in deze sfeer veroorzaakt na de raadsverkiezing in 2014 hetzelfde onvruchtbare onderhandelingsklimaat. Tenzij als logische reactie op de huidige gang van zaken de Partij Westvoorne nog meer kiezers trekt. Blijkbaar is de kloof tussen traditioneel machtsbehoud en vernieuwing onoverbrugbaar. Bij voortdurende animositeit blijft dat zo tot de som aan zetels van de gevestigde partijen onder de acht daalt.\n\nPartijen in Westvoorne zullen zich echter zo langzamerhand toch moeten afvragen of dit nu de ideale wijze is waarop Westvoorne bestuurd dient te worden. De gemeenteraad is geen Tweede Kamer met 150 leden waarin per definitie coalitie en oppositie duelleren. Westvoorne heeft een gemeenteraadje met vijftien leden die samen, met over en weer wat geven en nemen, de dorpsgemeenschap dienen te dienen. Zo simpel is het.\n\nEen uit vier partijen bestaande coalitie lijkt wel een brede coalitie maar ze dient er zich rekenschap van te geven dat zij 47 procent van de kiezers ni\u00e9t vertegenwoordigt. VVD, CDA, Gemeentebelangen en D66 geven aan democratie de uitleg dat \u2018de helft plus \u00e9\u00e9n\u2019 genoeg is om het hele kiezersvolk te kunnen vertegenwoordigen en dat zij daarmee automatisch ook het vertrouwen van de gehele dorpsgemeenschap geniet. Ik vraag me of dat zo is. Ik vraag me zelfs af of de eigen achterban onverdeeld achter dit college staat. Geniet bijvoorbeeld wethouder Ies Klok (D66) het vertrouwen van alle coalitiekiezers ? In feite heeft hij met 461 op zijn partij uitgebrachte stemmen slechts van vier procent van de Westvoornse kiesgerechtigden (zes procent van de opgekomen kiezers) het mandaat gekregen. Zijn partij haalde nauwelijks de kiesdelen (452).\n\nIn mijn beleving van politieke integriteit bedank je in zo\u2019n situatie voor de eer. Zijn gretigheid om toch met \u00e9\u00e9n raadslid en \u00e9\u00e9n wethouder in deze coalitie te stappen past ook niet in de opvattingen over democratisch bestuur die ik D66 als politieke partij toedicht. Ik zie Alexander Pechtold op basis van \u00e9\u00e9n lid in de Tweede Kamer geen minister leveren. Met andere woorden: de wethouderszetel van D66 ontbeert elke door de kiezer afgegeven legitimatie.\n\nTen aanzien van Gemeentebelangen geldt dezelfde observatie. Gemeentebelangen, opgericht in 1980, afficheert zich op haar website nog steeds als \u2018d\u00e9 lokale politieke partij in de gemeenteraad van Westvoorne\u2019. Dat is sinds de raadsverkiezing 2010 nogal ver bezijden de waarheid. Het is hoogst opmerkelijk te moeten constateren dat Gemeentebelangen Westvoorne blijkbaar het bestaan van de lokale Partij Westvoorne ontkent.\n\nDat is typerend voor de halsstarrigheid waarmee Gemeentebelangen zich aan haar inderdaad sterke positie in het verleden vastklampt, terwijl de kiezer allang afscheid van \u2018d\u00e9\u2019 lokale partij heeft genomen. Hoe zo d\u00e9 lokale partij. Gemeentebelangen 2 zetels. Partij Westvoorne 5 zetels. Me dunkt dat enig besef dat de rol voor Gemeentebelangen geminimaliseerd is toch aanwezig moet zijn.\n\nDe bijna halvering van de eigen aanhang had al bij de vorming van het college tot de politieke afweging moeten leiden dat de deelneming van Gemeentebelangen in het vorige college onvoldoende zichtbaar is gebleken en de kiezer \u2013 gelet op de sterke start van de nieuwe lokale partij - wisseling van de wacht wilde. Ook Gemeentebelangen geniet op grond van de verkiezingsuitslag onvoldoende legitimatie een wethouderspost te bezetten.\n\nCoalitiepartijen zouden zich moeten realiseren dat zij het op eigen kracht \u2013 of in het Westvoornse geval op eigen zwakte \u2013 alle vier afleggen tegen de grootste oppositiepartij en dat alleen de som der delen hun macht bepaalt. Valt er \u00e9\u00e9n deel tussenuit (en die mogelijkheid is de komende twee jaar zeker niet denkbeeldig; er ontstaan nu al scheurtjes tussen VVD en GBW over gemeentelijke herindeling en glasbeleid) dan verkeert macht in onmacht.\n\nDaarom zouden \u2013 nu halverwege deze raadsperiode met de raadsverkiezing in 2014 in het vooruitzicht - coalitiepartijen zich moeten afvragen hoe zij er elk voor zich voor staan. De objectieve volger van de dorpspolitiek zal tot geen andere conclusie kunnen komen dan slecht, zelfs heel slecht. De verkiezingsuitslagen in 2002, 2006 en 2010 vertonen een blijkbaar niet te stuiten verlies voor de gevestigde partijen.\n\nLokale partijen worden steeds sterker. Eerst profiteerde alleen Gemeentebelangen Westvoorne daarvan. In 2010 won de nieuwe Partij Westvoorne in \u00e9\u00e9n klap vijf zetels, daarmee onderstrepend dat Gemeentebelangen in verouderde politiek is blijven steken. Opmerkelijk is dat de twee lokale partijen samen in Westvoorne nu al 49.4 procent van de kiezers binnenhaalden en niets wijst er op dat deze tendens tot stilstand komt. Integendeel.\n\nDe vier in de coalitie verenigde partijen hebben tot nu toe geen wapenfeit kunnen scoren waarmee zij op grond van eigen identiteit en kracht de gunst van de kiezer kunnen veroveren. Of je nu VVD, CDA, GBW of D66 stemt: onder de huidige omstandigheden \u2013 zonder enig onderscheid tussen partijen in de coalitie - is het \u00e9\u00e9n pot nat. Er is geen onderwerp waarin \u00e9\u00e9n van die partijen uitblinkt. Sterker: de verkiezingsstrijd wordt verengd tot een strijd tussen twee blokken. Stemmen v\u00f3\u00f3r het coalitiepact of stemmen v\u00f3\u00f3r de Partij Westvoorne en PvdA. Tenzij coalitiepartijen in de aanloop naar de raadsverkiezing al duidelijk maken dat voortzetting van de huidige coalitie geen optie meer is. In dat geval kun je er nu beter gelijk een punt achter zetten. Dat schept voor de kiezer duidelijkheid en cre\u00ebert tijdig het klimaat om tot meer normale omgangsvormen te kunnen komen.\n\nIn dit verband is het nuttig te analyseren hoe groot (of klein) de verschillen tussen coalitie en oppositie nu werkelijk zijn. De straf gehandhaafde scheidslijn ACHT \u2013 ZEVEN suggereert dat de kampen mijlenver uit elkaar liggen. Maar is dat zo?\n\nIn veel gevallen betekent het allerminst dat de oppositie het gehele raadsvoorstel ook inhoudelijk afwijst. Over de kern van veel raadsvoorstellen bestaat best wel een gelijkgestemde mening. De verschillen ontstaan doorgaans over randvoorwaarden, uitvoering en puntjes op de i. De coalitiepartijen vinden dergelijke aanpassingen gewoon niet nodig. BenW stellen het z\u00f3 voor en dus is het z\u00f3 goed. Waarom zou je, als je toch de meerderheid hebt, willen samenwerken door aan wensen van opponenten tegemoet te komen.\n\nDat er in 2010 na de verrassende verkiezingsuitslag tussen de zittende macht en de als indringer beschouwde Partij Westvoorne animositeit is ontstaan is nog wel te begrijpen. Met de liberalen voorop hebben VVD, CDA, GBW en D66 toen de sfeer gecre\u00eberd dat hun coalitie noodzakelijk was om ons, argeloze burgers van Westvoorne, voor de furie van de Partij Westvoorne te behoeden. VVD-fractievoorzitter Dukker onderstreepte dat nog eens in de kwestie rond de strandhuizen en de rol die wethouder Klok daarin speelde. \u2018Zie je wel dat we het toen wel goed gezien hebben wat voor vlees we met de Partij Westvoorne in de kuip hadden\u2019, sprak hij.\n\nHet is n\u00fa of we gaan na 2014 zo door\n\nDit college is onder een negatief ge\u00efnspireerd gesternte tot stand gekomen. De tijd is rijp om die weeffout te herstellen. Het is n\u00fa, of we riskeren dat het na de raadsverkiezing in 2014 weer vier jaar lang van hetzelfde laken een pak wordt.\n\nDaarbij is het van belang te constateren dat de resultaten van het coalitiebeleid \u2013 zeker ten aanzien van Rockanje - minimaal zijn. Het drama rond de strandhuizen is genoegzaam bekend (en nog weigert het college de bestemming strandhuizen uit het bestemmingsplan Zeegebied te schrappen: waarom ?) . De nu aangezwengelde woningbouw in de Drenkeling dient niet zozeer om Rockanje te versterken, maar om uit de winst op de grondexploitatie ver buiten de dorpsgrens het glasbeleid te kunnen financieren. De verbetering van de dorpskern bestaat vooralsnog uit niet meer dan het plaatsen van een boom op het Dorpsplein met wat bankjes en misschien wel een terras. Voor herstructurering van de dorpskern tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek\u2019, zoals de toekomstvisie beoogt, ontbreekt het geld. De met Rockanjese grond in de Drenkeling verdiende tien miljoen wordt in het glas gestoken. Kortom: er zijn geen argumenten waarom dit college de hele rit van vier jaar zou moeten uitzitten. De niet door de verkiezingsuitslag gelegitimeerde wethouders van Gemeentebelangen en D66 leveren in feite geen andere bijdrage dan dit ongewenste college in stand te houden.\n\nGBW- wethouder Van Lith is verantwoordelijk voor enkele onafgerekende missers in Rockanje. De ambitieuze, inmiddels vergeten structuurvisie \u2018Rockanje, groen dorp aan zee\u2019 uit 2005 bood een verwachtingsvol perspectief: woningbouw in de Drenkeling (toen al), maar sinds 2005 is er zeven jaar lang niets meer aan gedaan. Over ontwikkeling van de Noordrand hoor je niemand meer. De verplaatsing van de voetbalvelden ja. Na zeven jaar actueel geworden omdat de Drenkeling geld moet opbrengen voor de uitvoering van het glasbeleid. De nieuwbouw van de Swinshoek in de Drenkeling is niet doorgegaan. Ondanks breed verzet uit de burgerij is Stuifakkers noodgedwongen neergezet op een veel te kleine locatie aan de Raadhuislaan. Van concentratie en nieuwbouw van de scholen is alleen het idee over.\n\nOorzaak van het ineenzakken van de structuurvisie \u2018Rockanje, groen dorp aan zee\u2019 waren verouderde bestemmingsplannen waarmee niets te beginnen was. Het was \u2018veel beloven en weinig geven doet Rockanje in vreugde leven\u2019. Resultaat: zeven jaar stilstand in de ontwikkeling van het dorp. Het ergste: doordat de concentratie van de scholen van de baan is ontgaat Rockanje de ideale locatie om het centrum van het dorp echt body te kunnen geven.\n\nTel daarbij op de wanverhouding in de politieke aandacht tussen Rockanje (niets meer mee gebeurd) en Oostvoorne (nieuwe De Man, nieuw zwembad en nieuwe sporthal en volop woningbouw in Voorhof nummer zoveel en De Ruy). Dat beleid heeft ontwrichtende gevolgen voor de dorpsgemeenschap van Rockanje. Nog steeds. In Oostvoorne zijn 475 woningen in aanbouw, in Rockanje bestaan slechts pl\u00e1nnen voor nog geen honderd woningen.\n\nHet aantal inwoners in Rockanje is deswege gedaald van 6700 in de jaren \u201990 naar 6200 nu, met alle gevolgen voor het bestedingsvolume bij het toch al krimpende winkelaanbod (vertrek Marskramer en Zeeman) en het uitblijvende van aanwas voor het in stand houden van voorzieningen en verenigingsleven. In Oostvoorne daarentegen is het aantal inwoners gestegen van 6500 naar 7200. Een lokale partij en zijn wethouder, die zulke grote tegenstellingen laten ontstaan, zijn aan vervanging toe. Te meer omdat die negatieve ontwikkeling 25 jaar geleden al, toen Gemeentebelangen dezelfde sterke positie had als de Partij Westvoorne nu, met de al even omstreden dorpsvernieuwing al is begonnen.\n\nRestauratie van het college is echter vooral in het belang van partijen zelf is. Gekluisterd als zij zijn aan het coalitieakkoord zijn er nauwelijks afzonderlijke eigen initiatieven waarmee VVD, CDA, GBW en D66 zich onderscheiden. Handhaving van dit college blokkeert in 2014 een vruchtbare uitgangspositie om de gemeenteraadsverkiezing in te gaan. De in de afgelopen jaren opgelopen schade in de onderlinge verhoudingen blijft een rol spelen en be\u00efnvloedt de volgende collegeonderhandelingen.\n\nPartijen zullen zich moeten realiseren dat Westvoorne een gewoon dorp is dat in zo groot mogelijke eensgezindheid bestuurd moet worden met de kiezer als supporters in plaats van actievoerders..Parlementje spelen met een splijtende coalitie en oppositie heeft al te lang geduurd", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=216&terug=1", "body": "De opkomst was goed en de bijeenkomst verliep zoals te doen gebruikelijk plezierig. Het blijft natuurlijk jammer dat andere politieke partijen niet massaal aanschuiven en dat college en coalitie zelfs hun schaduw niet laten zien, maar laten we dat maar toeschrijven aan faalangst. Misschien verandert het nog eens en krijgt Westvoorne een heuse \u2018speakers corner\u2019 waar iedereen het spreekgestoelte durft te beklimmen, maar vooralsnog durft men niet of stelt men de prioriteiten anderszins.\n\nIn ieder geval kwam er een stevige reeks idee\u00ebn op tafel, zowel in de categorie \u2018in the box\u201d als \u2018out of the box\u2019. Er werd driftig gestormd met de hersenen en zodoende en aldus steeg de creativiteit, de kwaliteit en de stemming. Zo zou het ook in de raadszaal moeten gaan, zijn wij bescheiden van mening, luisteren naar elkaar, van gedachten wisselen en gebruik maken van elkaars idee\u00ebn. Daar is Westvoorne bestuurlijk gezien nog heel ver van verwijderd en dus zal er voorlopig nog wel even bezuinigd moeten worden.\n\nRond deze tafel bedacht men dat er niet alleen zuiniger met de gemeenschapsgelden omgegaan zou kunnen worden, en dan liefst v\u00f3\u00f3r het met bakken wordt uitgegeven en niet, zoals nu al een flink aantal jaren het geval is als het kalf min of meer al verdronken is, maar dat er ook wel eens creatief nagedacht zou kunnen worden over het genereren van inkomsten. En zo zag de hierna volgende lijst van hersenspinsels het levenslicht. Deze punten zijn inmiddels naar het college gestuurd, dat aangekondigd heeft in de derde week van augustus de inventarisatie van alle voorstellen af te ronden. Ik denk dat iedereen benieuwd is om te zien of er dan inderdaad geluisterd is of dat het college, zoals te vaak het geval is in deze gemeente, alsnog besloten heeft de kaders zelf maar te stellen en door te gaan met het onder- en oversturen.\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=198&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=213&terug=1", "body": "Hoewel gesteld wordt dat de kadernota \u2018een instrument voor de raad is om invulling te geven aan haar kader stellende taak ten behoeve van de Begroting 2013 worden er wel door het college een aantal uitgangspunten geformuleerd.\n\n Met stip op \u00e9\u00e9n staat \u2018de uitvoering van het collegeprogramma 2010-2014 (dat is dus inclusief de uitgave van 10,3 miljoen aan het glas!!).\n\n Voor de rest is de boodschap duidelijk: er moet bezuinigd worden. Mede, zo stelt het college, omdat er in het kader van de decentralisatie meer taken op ons afkomen en we tegelijkertijd minder geld van het Rijk zullen ontvangen. Hoe dat allemaal uit zal pakken weten we nog niet precies, dus we nemen maar een extra stelpost op om ons financieel te wapenen. Die stelpost wordt met behulp van de kaasschaaf gecre\u00eberd.\n\n Wat het college vooral niet doet is nadenken over andere oplossingen. Bijvoorbeeld over het glasbeleid. De miljoenen blijven gewoon de glasput in gaan.\n\n Zonder het glasbeleid van dit college, dat dus, als onderdeel van het coalitieprogramma nog steeds met stip op een van de lijst van uitgangspunten staat, zouden we nog steeds die rijke gemeente zijn die we eens waren.\n\n Een andere probleem met deze Kadernota is dat er geen rekening gehouden is met de verkoop van het woonbedrijf. Aangezien daar door het college zo duidelijk naar toe gewerkt wordt (en ook daar alweer een paar ton aan uitgegeven is) en die verkoop bovendien van grote betekenis is voor de financi\u00eble toekomst van Westvoorne en voor ons eerstandsvermogen, zouden verwacht hebben dat er op z\u2019n minst aangegeven zou worden wat de gevolgen zijn indien die verkoop plaats zal vinden. Dit college is dol op scenario\u2019s, dus had er in dit geval ook eentje extra ontwikkeld.\n\n Over de verkoop van het woonbedrijf zou ik op willen merken, dat er met betrekking tot de verkoop van de 6 projecten (Kerkplein, Rialaan, De Ruy, De Rots, Fazantenlaan, Voorweg), welke ter overname binnen de minimale biedprijs van 74 miljoen worden aangeboden, sprake is van onjuiste aanbieding. Voor deze projecten geldt namelijk dat de grondprijs niet naar 0 gereduceerd mag worden. Dat zou ons een miljoen of 5 a 6 kunnen opbrengen en dan ziet het plaatje voor de komende jaren er weer heel anders uit. Het is alleen de vraag hoe deze fout in de aanbieding goed gemaakt gaat worden. Misschien kan de verantwoordelijk wethouder dat uitleggen.\n\nTen aanzien van de dorpsvernieuwing Rockanje wordt door het college gesteld dat het dorpscentrum toe is aan een opknapbeurt. Helaas wordt de reserve dorpsvernieuwing ingezet voor het glas, dus geld voor die opknapbeurt is er niet meer. Daarom wordt er nu gesteld dat er sprake zal moeten zijn van een \u2018budgettair neutrale ontwikkeling\u2019. De ondernemers moet met het geld komen, betekent dat. We zijn benieuwd. We zien namelijk alleen maar ondernemers uit Rockanje vertrekken.\n\n Tot slot iets over de noodzakelijke bezuinigingen en met name over hoe het ook anders had gekund.\n\nDoor het afwaarderen van de niet in exploitatie genomen gronden is er een tekort ontstaan van ruim 1,6 miljoen euro. Mede daarom moet er nu bezuinigd worden. Het was veel beter geweest om in ieder geval een deel van die gronden wel in exploitatie te nemen. Ik wil u graag een voorbeeld geven van hoe het ook gekund had.\n\nBoekwaarde voor afwaardering: 45,29 per m2\n\n Afwaardeerd naar 10,- per m2\n\n Verlies op grond van raadsbesluit d.d. 15 mei 2012 35,29 per m2\n\nStel de locatie wordt als bouwgrond in exploitatie genomen, dan:\n\n - hoeft de grond niet voor een bedrag van \u20ac 541.664 afgewaardeerd te worden;\n\n - gaat de grondprijs omhoog van \u20ac 45,29 naar \u20ac 250 per m2;\n\n - wordt er een winst van \u20ac 204,71 (250 \u2013 45,29) per m2 behaald.\n\nStel Timpaan zou de rug-aan-rug starters woningen bouwen voor 100.000 per stuk (4 woningen per blok, prijsopgave Timpaan uit 2009), dan:\n\n - is de prijs per woning 137.500 (100.000 + 37.500 (grondprijs van 250 per m2))\n\n - zouden er 16 woningen (4 blokken van 4-rug-aan-rug woningen) gebouwd moeten worden;\n\n - de kosten voor bouw- en woon-rijp maken zou uit een x aantal extra woningen betaald moeten worden. Voor de locatie De Rots is 100.000 berekend voor het woon-en bouwrijp maken, d.w.z. met 1 blok van 4 extra rug-aan-ruggers zijn daar ruim voldoende middelen voor. Er worden dan totaal van 20 starterswoningen gebouwd waarvan de opbrengst van 5 daarvan, 187.500 (5 x 37.500) voor het bouw- en woon-rijp maken gebruikt kan worden;\n\nIndien de grond van de locatie Valweg/Voorhof niet afgewaardeerd zou zijn (afwaardering bedraagt \u20ac 541.664), zouden er geen bezuinigingen nodig geweest zijn in 2013 en zou de winst uit dat project ingezet kunnen worden om de bezuinigingen in de komende jaren te voorkomen. \n\n Dit is nu wat de PW bedoelt met \u2018nadenken over andere oplossingen\u2019 in plaats de kaasschaaf te hanteren. Wat dat laatste is eindig. Als de kaas op is, is het over en uit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=217&terug=1", "body": "En dat is dan ook overduidelijk precies de bedoeling, wanneer er bijvoorbeeld door de PW een extra raadsvergadering wordt bedongen om de stand van zaken van de uitverkoop van het Woonbedrijf te vernemen. Allereerst vindt er een declassering plaats tot een commissievergadering, waarmee de raad een aantal gereedschappen wordt ontnomen, dan smakt men het stempel 'vertrouwelijk' en 'besloten' er op en vervolgens, als klap op de vuurpijl, heeft Klok bovendien nog het lef om gewoon niets mee te delen. Echt gewoon niets, wat we ook vroegen, onder het motto, \u2018nee dat ga ik u niet vertellen, want dat is vertrouwelijk \u2019\u2026 De klompen vallen je echt van de poten. Je zou toch zo maar gaan denken, dat men dingen aan het doen is die het daglicht niet kunnen verdragen\u2026\n\nHet lijkt er buiten kijf op dat het college besloten heeft om Westvoorne naar de herindeling te sleuren. Waarom zeg ik dat? Omdat er duidelijke tekenen zijn, dat men bezig is de reservepotten te plunderen en zo snel mogelijk het laatste restje van het Westvoornse kapitaal uit te geven. Neem nou het door Van Lith gedane verzoek aan de raad afgelopen woensdag om 2 ton euro beschikbaar te maken, voteren heet dat dan met een deftig woord, voor het project Dorpscentrum Rockanje. Op de vraag van de Partij Westvoorne wat dan precies het plan was, wat hij precies zou gaan doen met dat luttele bedrag, moest hij het antwoord schuldig blijven. Maar hij beloofde dat hij de raad achteraf op de hoogte zou houden waar het geld aan was uitgegeven. Begrijp ons niet verkeerd, Rockanje verdient wel degelijk een mooi centrum, maar toch niet op deze manier. Er gauw even, zonder een plan, twee ton doorheen jagen, terwijl we weten dat er daarna geen cent te makken is om daadwerkelijk iets voor Rockanje te doen\u2026 Terwijl zijn collega Klok elders met miljoenen smijt...\n\nDit gaat over de zogenoemde Businesscase Glas te Westvoorne. Niet alleen is deze business gekeesd, beste mensen, maar hij is ook heel degelijk gesjeesd. Want zo\u2019n 7 jaar na de start van dit spektakel, waarin meer dan 10 miljoen euro verdampt zijn, moeten we helaas vaststellen, dat er nog geen noemenswaardig bedrag teruggevloeid is in de schatkist van de gemeente Westvoorne. Van het oorspronkelijk plan is om precies te zijn niets werkelijkheid geworden en de verantwoordelijke wethouder heeft vorige week dan ook aangekondigd aan het eind van dit jaar een gewijzigd plan op tafel te zullen leggen. Tot dat moment blijft het geld gewoon stromen, al was het alleen maar in de richting van de dure consultant die de gemeente al jaren bijstaat om de nevelen rond deze zaak in stand te houden.\n\nWist u dat wanneer we de toeristenbelasting in Westvoorne met een dubbeltje of drie zouden verhogen, zodat deze naar hetzelfde peil rijst als die van heel veel andere gemeenten in Nederland, en we het absoluut nutteloze en peperdure ondernemersloket aan de Raadhuislaan sluiten, we niet hoeven te bezuinigen, beste mensen?! Wist u ook dat dit een beslissing is die de Raad kan en mag nemen, maar dat het college het alweer uit de lijst van mogelijke bezuinigingen heeft geschrapt? Wij zijn benieuwd of de coalitie zich ook nu weer laat platwalsen\u2026\n\nOm het nog wat breder te trekken: u realiseert zich toch wel, dat we als gemeente absoluut financieel niet in de penarie zouden zitten, wanneer dit CC (coalitie en college) Westvoorne wel professioneel bestuurd zou hebben de afgelopen jaren. Nog beter: wanneer ze in de eerste plaats onze glorieuze overwinning van de gemeenteraadsverkiezingen in maart 2010 en dus uw duidelijke keuze gerespecteerd zouden hebben\u2026\n\nU begrijpt onze recente verbazing, dat de eerste fase van het stedebouwkundig plan De Drenkeling, geen enkele starterswoning bevat\u2026 Alweer een feit, en dan los d\u00e1\u00e1rvan weer het feit, dat dit plan door dit college beslist niet zal worden gerealiseerd. Om het over de tweede fase maar helemaal niet te hebben. Hou ook nog even in gedachte, dat dit plan er alleen maar kwam om het vermaledijde Glas Plan van Klok te financieren, dat dat plan in de soep aan het lopen is en dus ontkoppeld zal worden van het plan De Drenkeling.\n\nNog even en dan is het niet meer van ons. Een vreemde wooncorporatie zal het aan boord nemen, misschien beter gezegd krijgen, de huren verhogen, het onderhoud verminderen en een stevig aantal woningen van de hand doen. Voor een appel en een ei, naar onze mening. Een bedrijf met een WOZ waarde van zo\u2019n 200 miljoen euro. Ruim elf honderd woningen. Inclusief de gronden. Plus dan nog eens zes projecten, allemaal in verschillende staten van dienst: Rots, Ruy, Kerkplein, Fazantenlaan, Voorweg en Rialaan. Ook inclusief de gronden en inclusief alle dure oppoetserij die Klok nu nog her en der aan het uitvoeren is. De tender biedt het allemaal aan voor een minimum biedprijsje van 74 miljoen euro.\n\nWij hebben er natuurlijk niet echt verstand van, maar toch hebben wij het onprettige gevoel dat er iets niet klopt. Of gaat een bevriende corporatie er toch nog heel veel meer voor geven? Tot nu weten wij niet hoe de tendervlag er bij staat, want onder het banier \u2018vertrouwelijk\u2019 wenste de wethouder en zijn ambtenaar de raad afgelopen maandag niets mee te delen. Wij weten dus niets, behalve dan dat het te koop staat en dat het de bedoeling is om de transactie in december van dit jaar af te ronden.\n\nWat wij wel weten is dat we dan een gemeentelijk bedrijf armer zijn geworden, een bedrijf dat heel veel jaren fantastisch goed heeft gedraaid en veel geld heeft opgeleverd voor onze gemeente. Het huidige college maakt daar nog dagelijks ondankbaar gebruik van door hun blunders en hun irrealistische plannen er op af te boeken\u2026 Wat wij ook weten is, dat er een kans is blijven liggen om vele van de zittende huurders voor een zeer re\u00eble prijs van huurder tot eigenaar te maken en om tegelijkertijd de gemeente uit de financi\u00eble problemen te trekken\u2026 Dat is geen magie en daar lijkt me niets vertrouwelijks aan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=205&terug=1", "body": "De in dat kader samengestelde werkgroep, die de ondernemers van Rockanje, de huurdersvereniging, de omwonenden en HRL vertegenwoordigde, stemde in meerderheid voor variant 1 en ook de omwonenden van De Rots spraken zich in de Welkomkerk in meerderheid uit voor variant 1.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=220&terug=1", "body": "Het antwoord van de verantwoordelijke wethouder blijft echter negatief, hetgeen op zijn zachtst gezegd een wonderlijke zaak is. Immers de tender, met daarin besloten het benoemen van een selectiecommissie, werd weliswaar door de raad goedgekeurd, maar ook deze keer was dat met de bekende meerderheid van acht tegen zeven! En die door Klok himself ingestelde selectiecommissie bestaat nota bene uit de wethouders Klok en Van Lith, de gemeentesecretaris een vertegenwoordiger van de Huurdersvereniging en een persoon van het door Klok ingehuurde adviesbureau Atriv\u00e9. Je kunt dus wel stellen dat het college hierin ruim vertegenwoordigd is en vervolgens verleent deze selectiecommissie zichzelf het mandaat om alles binnen gesloten deuren af te handelen en uiteindelijk in december van dit jaar/voorjaar volgend jaar de raad slechts quote/onquote Klok 'de gemaakte keuze mee te delen'.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=227&terug=1", "body": "quote Tja, daar zitten we dan. Wij vragen nu al twee jaar om de ontwikkeling van een visie op ons grondgebied in het licht van ons veranderende agrarische landschap, maar de wethouder heeft dat in al zijn wijsheid naar 2015 geschoven. Met andere woorden er ligt nu een gebiedsvisie Voorne-Putten voor zonder dat Westvoorne deze kan toetsen aan de toekomstvisie op haar eigen grondgebied.\n\n Er is gelukkig wel een kaart, verschillende kaarten zelfs, hoewel ze niet in dit raadsvoorstel zitten. De belangrijkste kaart is die op pagina 16 van de gebiedsvisie. Hierop staat onder meer aangegeven waar welke ruimtes gereserveerd worden voor toekomstige ontwikkelingen, zoals ruimte voor wonen, recreatie, natuurontwikkeling en werkgebieden. Er zijn wel wat vragen bij die kaart te stellen (nog even los van het feit dat de Maasvlakte 2 er niet op staat), zoals:\n\n- Wat is de betekenis van de streepjes voor \u2018ruimte voor recreatie? Staan die lukraak met de bedoeling dat overal in de duinen en het kleinschalige poldergebied ruimte voor de ontwikkeling van recreatie kan komen? En gaat dat overal om dezelfde soort recreatie?Betekent dit dat in het hele duingebied verblijfsrecreatie kan gaan plaatvinden?\n\n Waarom zijn er 4 verschillende soorten gekleurde streepjes in de groene bufferzone met recreatie bedrijven?\n\n Er zijn nog veel meer vragen en opmerkingen bij de kaart te maken. Dat had eigenlijk in de commissie vergadering gemoeten, maar daar was te weinig tijd voor (overvolle agenda\u2019s).\n\n Hadden wij niet eerst in onze eigen gemeenteraad uitvoerig deze kaarten moeten bestuderen en hadden wij bijvoorbeeld niet moeten bespreken of er in ons hele duingebied recreatieontwikkelingen mogelijk moeten zijn (nog even afgezien van de servituten die daar overal liggen)? Hadden wij ons niet moeten buigen over de hier aangegeven grens tussen groot en kleinschalig poldergebied?\n\n Ons advies is om dit document niet vast te stellen maar om het als basis voor een brede discussie over ons gebied te gebruiken. Geef alle betrokken gemeenten nu de gelegenheid om hier in detail naar te kijken, zodat het inderdaad klopt dat, zoals in de tekst gesteld wordt \u2018de visie tot stand is gekomen door informatie over en begrip van de kwaliteiten, kansen en uitdagingen van elke afzonderlijke gemeente\u2019. \n\n Dat is niet gebeurd, maar er zijn blijkbaar wel 6 thema\u2019s uitgezocht die tezamen de ambities van Voorne-Putten beschrijven.\n\n Daar komen ze:\n\n5. De bereikbaarheid. Die moet verbeterd worden. Daar zal iedereen het wel over eens zijn. Het is alleen de vraag hoe we dat gaan doen. Die vraag blijft helaas onbeantwoord.\n\n6. recreatie en toerisme. Hiervoor geldt dat iedere gemeente zijn eigen rol kan vervullen. De vraag is of dat nu wel handig is. Je zou toch zeggen dat het juist goed zou om elkaar in toeristisch opzicht aan te vullen, zodat je gezamenlijk een gevarieerde toeristische aanbod kunt leveren.\n\n1. \u2018met elkaar waar nodig, zelf wat kan\u2019\n\n Dus als je iets zelf kan doe je het alleen. Is dat logisch of noodzakelijk? Als ik iets zelf kan, dan wil dat toch niet zeggen dat ik het samen niet zou kunnen, of misschien wel beter zou kunnen? En wanneer en wie bepaalt of de gezamenlijkheid nodig is?\n\nTot slot zou ik willen stellen dat we het 10 punten plan goed moeten bestuderen in samenhang met de eerder genoemde gebiedskaart. Pas als we hier echt een brede maatschappelijke discussie over gevoerd hebben, waarbij het 10 punten plan en de gebiedskaart als basis kunnen dienen, is het zinvol om hier verder mee aan het werk te gaan.\n\n Nu niet vaststellen, maar snel starten met die brede maatschappelijke discussie.\n\n unquote", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=222&terug=1", "body": "quote Ondertussen hebben wij een brief van de provincie ontvangen waarin aangeven wordt dat de Provincie de begrotingswijzigingen van 26 juni jl. betreffende de grondexploitatie Tinte en het saneringsgebied voor kennisgeving aanneemt. Dit nadat zij eerder gesteld had dat hierover v\u00f3\u00f3r 30 september 2012 een besluit genomen diende te worden. En dat dan weer nadat de Provincie eerder gesteld had dat de toekomstige winst uit de Drenkeling niet als dekking voor het glasplan genomen mocht worden.\n\nWant er wordt ons nu namelijk gevraagd in te stemmen met het vormen van een reserve van 3,8 miljoen voor de verplaatsing van de voetbalvelden en wel wederom ten laste van de exploitatieopzet Drenkeling. Althans volgens de begrotingswijzigingen op de laatste pagina van deze raadsagenda. In de BC (dit agendapunt) staat dat de kosten voor de verplaatsing van de voetbalvelden nu juist uit die exploitatie opzet gehaald zijn.\n\nSimpel stelt het college: als die 3,8 miljoen niet onttrokken wordt uit de exploitatie opzet Drenkeling, dan is er dus 3,8 miljoen meer winst uit diezelfde Drenkeling. Let wel, dit is geen winst maar een winstverwachting. Dezelfde winstverwachting die in een periode van 2,5 jaar van 19 naar 10 miljoen bijgesteld is. Maar goed uit deze winstverwachting wordt nu 3,8 miljoen geschrapt en die wordt vervolgens in een nieuw Reservepotje \u2018Verplaatsing Voetbalvelden\u2019 gestopt. Alsof het dan plotseling niet meer uit de Drenkeling komt. Wij hebben het nagevraagd en dit blijkt een zogenaamde \u2018latente reserve\u2019 te zijn, die wettelijk niet toegestaan is om de simpele reden dat je geen rekening mag houden met een toekomstige winst.\n\nDe wethouder financi\u00ebn tracht uit te leggen wat zijn insteek in, maar loopt vast, zelfs na een sms van zijn afdeling tijdens de vergadering. Het is de duidelijk dat hij niet begrijpt waar het om gaat en hoe de paarden moeten lopen. de PW geeft hem ampel tijd om zich te herstellen, maar hij houdt vol dat het 'goed zit', waarop de PW besluit een motie van wantrouwen aan zijn adres in te dienen. Zie ook verder op in Nieuw op deze website.\n\nquote Wat betreft het woningbouwprogramma op de Drenkeling moeten wij vaststellen dat het college van plan is 0 starterswoningen in de eerste ontwikkelingsfase van de Drenkeling te bouwen. Hierover zullen wij een motie indienen. (N.B. Deze motie was in principe op 11 oktober 2011 ook al door de PW ingediend en werd toen, omdat Klok de motie ontraadde, door ons aangehouden. Nu besloten we om hem in gewijzigde vorm wederom op te voeren met als doel zo veel mogelijk woningbouw toe staan op saneringslocaties en het daarmee mogelijk te maken om bereikbare woningen op de Drenkeling te bouwen in plaats van ook hier dure woningbouw te zien ontstaan. Zie ook verder op in Nieuws op deze website)", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=225&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=230&terug=1", "body": "Eindelijk een klankbordgroep in het samenwerkingsverband tussen de gemeenten op Voorne-Putten, dat tot nu toe op dictatoriale wijze door de verschillende colleges werd beheerst. Echter, het voorstel dat nu op tafel ligt geeft deze klankbordgroep een heel klein pinkie in plaats van de noodzakelijke volle hand. De betrokkenheid van de raden, die toch de eindverantwoordelijkheid hebben in alle door de stuurgroep van colleges voorgestelde maatregelen, wordt hiermee gebagatelliseerd en in feite belachelijk gemaakt. \n\n Zo langzamerhand spreekt er een zekere minachting voor de raden uit de manier waarop de samenwerking op Voorne-Putten wordt geregeld. Kijk bijvoorbeeld hoe de gebiedsvisie in elkaar is gezet op basis van de gezamenlijke radenavonden, hoe een stel vrijblijvende praatavonden tot een vrijblijvend stuk leiden, dat in Westvoorne dan ook op veel kritiek kan rekenen, maar in andere raden met gejuich is ontvangen. Hoezo een gezamenlijke visie?? In dit voorstel wordt eigenlijk alleen een aantal operationele werkzaamheden afgeschoven naar de raad en er wordt nauwelijks recht gedaan aan de bevoegdheden van de raad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=208&terug=1", "body": "Al jaren volg ik met veel belangstelling de discussie omtrent de ontwikkeling van \u201cDe Rots\u201d in Rockanje. Ik had de stille hoop dat - toen de gemeente de betreffende panden een paar jaar geleden aankocht \u2013 ervoor zou worden gezorgd dat er iets voor terug zou komen dat het authentieke dorpse karakter van Rockanje zou versterken of op zijn minst zou behouden. Anders heeft het aankopen door de gemeente naar mijn idee geen enkel nut gehad.\n\nDe stille hoop, dat het nieuwe gemeentebestuur wel een dergelijke visie zou ontwikkelen, is vervlogen. Sterker nog: Nu door de gemeente de \u2018gestapelde bouw\u2019 variant, die indertijd op zoveel weerstand onder de (meerderheid van de) inwoners stuitte, weer van stal is gehaald, geeft men er blijk van niet naar de wensen van de burgers te willen/kunnen luisteren. Het is vreselijk jammer wanneer er straks definitief voor hoogbouw wordt gekozen, terwijl de doelgroep die de Raad ermee beoogt (\u2018starters\u2019 dus) de huur-/koopprijzen uiteindelijk misschien wel niet kan c.q. wil betalen. Ik vraag me af of men zich daarvan wel bewust is.\n\nUit allerlei berichten in de media en elders blijkt dat bijv. ook de scholen van Rockanje nu al met ernstige krimp te maken hebben en dat de verwachting is dat dat in de nabije toekomst alleen verergert want uit allerlei onderzoeken is ook al duidelijk geworden dat Rockanje een krimpgemeente is en blijft. Iets wat ook met een 2e Maasvlakte enz. niet is te voorkomen.\n\nDe woningen die nu in de \u2018Rots\u2019-variant met de gestapelde bouw zijn gepland, zijn absoluut niet geschikt voor jonge gezinnen en zelfs nog niet eens voor 2 personen. En voor een alleenstaande starter zijn ze straks naar mijn idee echt niet te betalen, of de gemeente moet daar weer een hoge subsidie aan verbinden?! Bovendien zijn met die paar woningen die op De Rots moeten worden gebouwd, de problemen voor de gemeente geenszins verholpen. Daarvoor is wel een groter en meer doordacht plan benodigd op een veel en veel ruimere locatie.\n\n Dus mijn advies zou zijn: Denk eerst eens aan woningen voor jonge gezinnen en dan aan betaalbare (!) woningen voor starters. Op termijn zal dat naar mijn idee gunstiger zijn voor het dorp, de inwoners, de middenstand, en tenslotte ook voor het financi\u00eble plaatje van de gemeente.\n\nHet moet me van het hart: Jaren geleden zijn wij met veel plezier in Rockanje komen wonen maar dat plezier is met alle rare besluiten van de laatste jaren en met name het hele gedoe rond De Rots al behoorlijk geslonken. De laatste heeft op ons persoonlijk en op onze gemoedstoestand een wel zodanige negatieve invloed dat van ons woon- en leefplezier en ons \u2018gevoel voor Rockanje\u2019 inmiddels bijna niets meer over is. Helaas! En mogelijk voor ons wel zozeer, dat we ernstig overwegen om uit het dorp te vertrekken.\n\n En ik weet, dat ik hierin qua teleurstelling, onbegrip en het gevoel door de gemeente niet te worden gehoord, niet alleen voor mezelf spreek maar ook voor vele bekenden in mijn omgeving.\n\n Ik doe daarom een beroep op de Raad om e.e.a. nogmaals goed te overwegen en niet iets onomkeerbaars te beslissen, zuiver om \u2018er maar vanaf te zijn\u2019. Daar is het precaire stukje van de dorpskern van Rockanje te waardevol voor. De burgers van Rockanje hebben ook niet gevraagd om hoogbouw (Stuifakkers en Dorpsplein) binnen de oude kern en over deze beslissingen wordt nog steeds veel gemord.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=232&terug=1", "body": "De vier coalitiepartijen stuurden aan op een korte vergadering. Ze hadden letterlijk niets te vragen en verklaarden slechts hun liefde aan 'nog even wethouder' Klok, die ze nota bene anderhalve week daarvoor zo dwars gezeten hadden dat hij opstapte. De fractievoorzitter van de PvdA nam het voortouw en onze fractie voorzitter Emma van Blom volgde even later met het volgende betoog:\n\nHierin wordt onder meer verwezen naar een notitie van 15 maart 2012 (eveneens van De Boer) waarin gesteld wordt: \u201cVoor wat betreft de 6 lopende projecten, die nog niet zijn gerealiseerd is het risico re\u00ebel dat deze moeten worden aanbesteed volgens Europese aanbestedingsregels. De gemeente is dan ook voornemens (zo staat daar te lezen!!) de opdracht te splitsen in een verkoop van het Woonbedrijf inclusief 907 woningen en een aanbieding aan de markt, in de vorm van een Europese aanbesteding, van 6 lopende projecten\u201d (einde citaat).\n\nToch is nu gebleken dat er later nogmaals om advies aan De Boer over die aanbesteding gevraagd is. Er verschijnt namelijk opnieuw een notitie van de hand van De Boer en wel op 25 september betreffende de \u2018tenderprocedure verkoop woonbedrijf Westvoorne\u2019. Voordat De Boer in die notitie ingaat op de gestelde vragen stelt hij: \u201cdaarbij bouw ik voort op de adviezen die ik over deze tenderprocedure eerder verstrekt heb in mijn notities d.d. 15 maart 2012 en d.d. 23 juni 2012\u201d.\n\n2. Waarom wordt er in het gemeentelijk persbericht gesproken van \u201cbijgestelde adviezen van het adviesbureau over een al dan niet Europese aanbesteding waaruit zou blijken dat eerdere inzichten herzien moeten worden\u201d terwijl in de notities van 15 maart en 23 juni (van hetzelfde adviesbureau) al gesteld werd dat projecten Europees aanbesteed moesten worden (mag ik het college even herinneren aan de fouten in de gemeentelijke persberichten over de strandhuisjes!)?\n\nIn het collegebesluit van 12 oktober staat te lezen dat na het besluit van 4 oktober er twijfels gerezen zijn over het advies van De Boer en dat er daarom op 8 oktober (vreemd genoeg dezelfde dag waarop Klok zijn ontslag indient) besloten is om aan Loyens & Loeff (L&L) een second opinion te vragen. Concreet wordt gevraagd om de houdbaarheid van de conclusies uit het advies van De Boer te toetsen.\n\n5. Waren er andere gronden voor twijfel dan voorheen, want n.a.v. het ambtelijk advies van 20 juni moeten er toch al veel eerder twijfels naar voren gebracht zijn, want anders was dat advies van 20 juni toch wel opgevolgd?\n\n13. L&L stelt dat er 80 % kans is dat de zaak goed afloop. D.w.z. er wordt minimaal een risico van 20% genomen. Is er een inschatting van de gevolgen van die 20 % risico\u2019s gemaakt? Is er met andere woorden een worst-case scenario opgesteld?\n\n19. Wie is er verantwoordelijk voor het niet opstellen van een risico analyse nu er besloten is op het advies van L&L af te gaan en een risico van minimaal 20 % te lopen in plaats van een risico van 0 na te streven?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=226&terug=1", "body": "I. het aankoopbedrag van 1,85 miljoen, onder andere omdat dit bedrag bepaald werd in een onderhandeling die niet gedocumenteerd is en omdat het niet gebaseerd is op een be\u00ebdigde taxatie, zoals de Europese regels voorschrijven.\n\nLet wel, sinds de aankoop net voor de gemeenteraadsverkiezingen van 2010, zijn we zo\u2019n 2 miljoen verder in uitgaven, maar daar is nog niets anders van terugverdiend dan ellende voor heel veel mensen. En, de eerste starter woont nog lang niet op De Rots. Zeker niet nu wethouder Klok deze locatie met het woonbedrijf mee verkoopt. Hetgeen hem van deze nachtmerrie verlost, maar Rockanje geen stap verder helpt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=235&terug=1", "body": "We vroegen toen onder andere hoe onze jaarlijkse omzet van 40 miljoen in elkaar zat; hoe er geschoven werd met de vele reserve potjes van in totaal 40 miljoen en hoe het stond met de netto waarde van het woonbedrijf van eveneens minimaal 40 miljoen? Helaas leidden onze vragen over die vele miljoenen tot niets. Het college stelde heel simpel, dat de raad het maar moest zeggen als het anders moest. Wij concludeerden daaruit dat het college de observaties van de Partij Westvoorne pas serieus wenst te nemen als de coalitiepartijen dat ook doen. Echter, aangezien de coalitiepartijen alleen doen wat het college hen voorschrijft, kwam daar dus niets van terecht.\n\nWe zijn weer een jaar verder en we zijn ruim over de helft van deze raadsperiode. Hoe staan we er op dit moment voor?\n\nVolgens de wethouder financi\u00ebn is dit allemaal het gevolg van de internationale financi\u00eble en economische ontwikkelingen, de prijsontwikkelingen in de vastgoedmarkt (dalende grondprijzen en stagnatie in de verkoop van huurwoningen) en wijzigingen in het gemeentelijke takenpakket door Rijksbezuinigingen.\n\n Het lijkt ons, dat de ruime ton euro schade waar de gemeente voor op moest draaien, omdat de ontwikkeling van de golfbaan Lagerwoude niet doorgaat, daar toch niet onder valt. \n\n Ook de wijze van afwaarderen van de niet in exploitatie genomen gronden zijn beslist niet het gevolg van de hiervoor genoemde factoren. Want dat zou betekenen, dat Nederland er heel wat slechter voorstaat dan Griekenland: het gaat nota bene om een afwaardering van 58 % op door de gemeente aangekochte gronden.\n\n Eveneens de financi\u00eble gevolgen van de vernietiging door de Raad van State van het Bestemmingplan Zeegebied, met daarin de strandhuisjes, is wat de Partij Westvoorne betreft absoluut geen gevolg van de economische crisis of van \u00e9\u00e9n van de andere beschuldigde buitengebeurens.\n\n Hetzelfde geldt voor het mislukte glasbeleid en de uitgave aan die mislukking van 10,3 miljoen euro.\n\nDe Partij Westvoorne is van mening dat dit alles het gevolg is van financieel wanbeleid en van bestuurlijk onvermogen en niets anders. Immers, om het rijtje maar even af te gaan:\n\nWat betreft het afwaarderen van de niet in exploitatie genomen gronden (Valweg/Voorweg, Quaksedijk, Willem de Waalweg) met een bedrag van ruim 1 miljoen euro heeft de Partij Westvoorne tijdens het debat over die afwaardering een alternatief aangedragen wat neer kwam op een afwaardering van slechts 185.000. Helaas werd er, zoals te doen gebruikelijk in deze raad, niet naar ons geluisterd. Was dat wel gebeurd, dan waren, alleen met deze enkele door de de Partij Westvoorne aangedragen maatregel, bezuinigingen voor 2013 niet nodig geweest en dan was er zelfs voor 2013 een ruim begrotingsoverschot van 150.000 euro geweest.\n\n Het besluit om de locatie De Rots voor het exorbitante bedrag van 1,85 miljoen euro aan te kopen, had natuurlijk in de eerste plaats niet genomen moeten worden. Daar moet nu al rekening gehouden worden met een verlies van 1,3 miljoen.\n\n Die economische crisis en voortvloeiende ontwikkelingen en de door het Rijk opgelegde bezuinigingen komen het college alleen maar heel goed uit om de veel te grote risico\u2019s en de slechte beslissingen, die zij in de afgelopen jaren respectievelijk gelopen en genomen hebben, te verhullen. Aanvankelijk was er bijvoorbeeld nog het opgebouwde vermogen en het gemeentelijke huizenbezit, maar vandaag de dag zien we dat allemaal slinken of verkocht worden. Dat er sprake is geweest van wanbeleid blijkt ook uit het feit dat onze gemeentelijke reserves (de algemene en de bestemmingsreserves) bij aantreden van dit college in 2010 bestonden uit een bedrag van 36 miljoen euro. De prognose voor het jaar 2013, zoals verwoord is in de voorliggende begroting is niet meer dan 24 miljoen euro. Dat lijkt heel veel, maar het grootse gedeelte (bijna 19,5 miljoen euro) daarvan is bestemd voor de uitvoering van onze gemeentelijke taken. Wat overblijft is nu, voor de eerste keer in de geschiedenis van de gemeente Westvoorne, onvoldoende om aan het verplichte weerstandsvermogen te voldoen. Of met andere woorden het is onvoldoende om de risico\u2019s die Westvoorne loopt met het gevoerde beleid af te dekken. Slechts door een kunstgreep, dat wil zeggen door het schuiven van verschillende bestemmingsreserves naar de algemene reserve, komt de berekening van het weerstandsvermogen net voldoende uit. Het gevolg is echter dat er nooit meer uit de algemene reserves geput kan worden, zonder meteen onder financi\u00eble curatele gesteld te worden door de Provincie. Waar wij helaas aan toe moeten voegen dat de risico\u2019s die nu genomen worden met de verkoop van het gemeentelijk woonbedrijf, zowel bij verkoop als bij het niet verkopen daarvan niet in kaart gebracht zijn. En dus ook niet in de bij de begroting 2013 behorende lijst van risico\u2019s zijn opgenomen, hetgeen wat ons betreft een motie van wantrouwen waard is.\n\n Er is dus 12 miljoen euro opgemaakt. Dat is onder meer gegaan naar het glasproject.\n\n Wij hebben niet kunnen vaststellen dat dit enorme bedrag besteed is aan waar het voor bedoeld was. Wel hebben wij kunnen achterhalen dat het woonbedrijf een winstgevend bedrijf was met voldoende reserves. Deze zijn echter onder andere ingezet voor De Rots (verlies van 1,3 miljoen euro), de onverkoopbare grond van de tweede fase van de Ruy, (waarde 2 miljoen euro), het verlies op project Het Kerkplein van minimaal 2,5 ton euro en de verliezen op de niet in exploitatiegenomen gronden van in totaal 1.071.704 euro. Daar waren die reserves niet voor bedoeld. Ze waren uitsluitend bedoeld om de onrendabele toppen van sociale woningbouw mee te kunnen financieren.\n\nU zult zich kunnen voorstellen dat wij de lijst van bezuinigingen waar blijkbaar al een meerderheid voor is, want de coalitie heeft al weer van te voren met z\u2019n achten besloten hoe die lijst er uit gaat zien, betreurenswaardig vinden. Immer, zoals nu al enkele malen is opgemerkt, de nu noodzakelijk geworden bezuinigingen zijn in de eerste plaats een direct gevolg van slecht beleid.\n\n De Partij Westvoorne voelt dan ook niets voor bezuinigingen op de volgende onderwerpen: doelmatigheid en doeltreffendheidsonderzoeken, afvalstoffenheffing en rioolheffing omhoog, DCMR-geluidsmetingen bij evenementen stoppen, extra uitkeringen voor schoolreis, be\u00ebindigen Rochade, ondersteunen onderwijsbegeleiding, subsidieregeling gemeentelijke monumenten, opzeggen lidmaatschappen ondersteuning natuur KMTP, Natuurhistorische vereniging enz., afschaffen jeugdtheater, alle bezuinigingen op groen, stimuleringsmaatregelen duurzaamheid, stoppen met hondenpoepbeleid, geen aanschaf poepzuiger, korten op subsidie jeugd en jongerenwerk, verhogen leges, verhogen tarieven begraafplaats, opzeggen huur gemeenteloods Rockanje, sluiten VVV en het afschaffen van de ASA.\n\n Dat alles zou de gemeente in 2013 het bedrag van 149.081 euro moeten besparen.\n\n Nu er, dankzij het wanbeleid van dit college niet aan bezuinigen is te ontkomen, heeft de Partij Westvoorne in dezelfde lijst voor de volgende oplossingen gekozen: het plaatselijk overleg handel en ambacht mag wat ons betreft geschrapt worden. Dat kan en moet plaatsvinden in regionaal of sub-regionaal verband. Daarnaast is het volgens ons onnodig een extra bezuiniging van ruim 227.000 euro in te voeren voor de stelpost Rijksbezuinigingen. \n\n Ook de toeristenbelasting is weer een heel verhaal apart. Aanvankelijk bestond er in de raad een duidelijke meerderheid voor een aanzienlijk verhoging van de toeristenbelasting. Alleen gemeentebelangen was tegen. Er leek zelfs een verdere verhoging bespreekbaar, maar de toenmalige wethouder recreatie en toerisme liet zich door belanghebbenden overreden om deze maatregel te schrappen. De coalitie, zoals we dat gewend zijn, conformeerde vervolgens aan de wensen van het college. De Partij Westvoorne stelt vast dat de tarieven voor toeristenbelasting in Westvoorne, vergeleken met vele andere kustgemeenten die zich laten voorstaan op hun recreatieve en toeristische karakter, bepaald niet hoog zijn. Het argument dat omliggende gemeenten lagere tarieven hebben, vinden wij niet relevant, vanwege het verschillende karakter van die gemeenten. Het argument, dat mensen massaal weg zouden blijven als hun week in een hotel of hun verblijf op de camping een marginaal bedrag duurder zou worden, betwijfelen wij. Natuurlijk begrijpen wij dat bij een verblijf van drie of vier maanden, anders omgegaan moet worden met tariefsverhogingen.\n\n Wat we nu zien is dat de aantrekkelijkheid van onze gemeente aan alle kanten wordt aangetast omdat er op het groene parkachtige karakter van onze dorpen bezuinigd gaat worden. Laten we dat alsjeblieft in stand houden, voor onze inwoners en de toeristen, en laten we zorgen dat we als gemeente onze toeristenbelasting waard zijn.\n\nDe Partij Westvoorne vraagt zich ten zeerste af of er op dit moment wel sprake is van bestuurlijke competentie in onze gemeente.\n\n Wij zouden in die context enkele in het oog springende dossiers de revue willen laten passeren.\n\nLos van het financi\u00eble debacle daarvan hangt dit plan van bestuurlijke missers aan elkaar. Ten eerste de hele opzet, waarbij drie totaal verschillende problemen met ieder hun eigen ontwikkelingsperikelen op \u00e9\u00e9n hoop werden gegooid. Sanering van glastuinbouw is namelijk iets totaal anders dan een duurzame ontwikkeling van glas en dat is weer iets geheel anders dan woningbouwontwikkeling. Dat hebben we in de afgelopen jaren ook duidelijk kunnen zien. Gezien de huidige ontwikkelingen op de woningmarkt kan er op dit moment van woningbouwontwikkeling geen sprake zijn wanneer daar mee de ontwikkeling van een grootschalig project bedoeld wordt. Blijkbaar is de tweede fase van De Ruy voor Westvoorne al te grootschalig, want de ontwikkelaar heeft laten weten er geen gat meer in te zien. Dan mag het duidelijk zijn dat De Drenkeling, zoals bedoeld in het glasplan, ook veel te grootschalig is. Het door dit college opgestelde glasplan was echter financieel totaal afhankelijk van de ontwikkeling van De Drenkeling. Behalve dat glastuinbouw en woningbouw twee volstrekt verschillende zaken zijn, is het, zoals de Provincie terecht stelde, vanuit het oogpunt van gezond financieel beleid ook helemaal niet toegestaan om toekomstige opbrengsten van het \u00e9\u00e9n (in dit geval de verwachte inkomsten uit de Drenkeling) maar alvast in te zetten voor iets anders (de sanering van glas en de duurzame ontwikkeling van glas in Tinte). Het had het college en zeker de wethouder van financi\u00ebn van meet af aan duidelijk moeten zijn, dat opbrengsten pas gebruikt mogen worden wanneer ze gerealiseerd zijn. Los daarvan is het de vraag of het terecht is om inkomsten uit grootschalige woningbouwontwikkelingen in te zetten ten behoeve van een kleine groep ondernemers. Het gaat hier immers om gemeenschapsgelden waar bijvoorbeeld ook sociale woningbouw of de ontwikkeling van een brede school mee gefinancierd (hadden) kunnen worden. Niet voor niets heeft de Provincie voor de sanering van glas de Ruimte voor Ruimte regeling in het leven geroepen omdat bij het gebruik van die regeling geen sprake is van oneigenlijk gebruik gemeenschapsgelden. Het gaat daarbij immers om kleinschalige projecten, gefinancierd door de glastuinbouwsector zelf op locaties, die alleen ontwikkeld kunnen worden wanneer er glas gesaneerd wordt. Wanneer er snel, in plaats van eindeloos heen en weer te praten, afspraken met tuinders gemaakt waren over de sanering op basis van de Ruimte voor Ruimte regeling dan was de saneringsopdracht in Westvoorne al lang v\u00f3\u00f3r de economische crisis volbracht. Wat betreft de duurzame ontwikkeling van Tinte is het eigenlijk gewoon schandalig, dat daar geld voor gebruikt zou gaan worden uit de ontwikkeling van de Drenkeling. Het is namelijk toch aan de ondernemers zelf om voor hun eigen duurzame toekomstontwikkeling in hun eigen gebied te zorgen. Dat geldt nu eenmaal voor alle ondernemers en dus ook voor tuinders.\n\nDe Partij Westvoorne is van mening dat de belangrijkste en meest ernstige bestuurlijke misser de opzet van het glasplan is geweest. In plaats van, zodra duidelijk werd dat de financi\u00eble onderbouwing van het plan niet deugde, de zaak te stoppen is het college echter gewoon doorgemodderd. De ene bijstelling volgde op de andere, terwijl de uitgaven buiten proporties waren, de geprognosticeerde inkomsten in twee jaar tijd van 19 naar 10 miljoen bijgesteld moest worden, ook die bijgestelde winstverwachting verre van re\u00ebel is en er nog geen enkele woning in de Drenkeling is gerealiseerd en daar de komende jaren ook geen sprake van zal zijn.\n\nOm te beginnen zou een college nooit een dergelijk zware beslissing, om een goed draaiend gemeentelijk woonbedrijf met een WOZ waarde van ruim 200 miljoen euro te verkopen voor een bodembedrag van 74 miljoen euro, moeten willen nemen met een acht tegen zeven meerderheid in de gemeenteraad. Toch heeft het college dat besluit genomen, met alle in velerlei opzichten nadelige gevolgen van dien. Niet alleen in de raad maar ook in de werkgroep die de verkoop zou begeleiden was het gedonder niet van de lucht. De vertegenwoordigers van Onderdak Westvoorne en het maatschappelijk middenveld stapten uit onvrede uit de werkgroep. De tender ging uit, maar moest uiteindelijk bijgesteld worden en omdat de coalitiepartijen die bijstelling niet toestonden stapte de verantwoordelijk wethouder op. Dat was allemaal niet gebeurd, wanneer er voorafgaand aan het doen uitgaan van de tender degelijk onderzoek gedaan was naar de juridische aspecten van de aanbesteding en wanneer het college eerlijk geweest was in hun onderzoek naar de mogelijkheden tot behoud van woonbedrijf in plaats van de verkoop door te duwen, omdat er vuiltjes weggewerkt moesten worden. Overigens is er nog steeds niet onderzocht hoe het zit met de door de Partij Westvoorne genoemde mogelijke ongeoorloofde staatssteun.\n\nEr zijn nog veel meer dossiers die ik hier zou kunnen noemen, zoals bijvoorbeeld het Bestemmingsplan Zeegebied, de schadeclaims in het glasdossier, het ad hoc beleid inzake de verplaatsing/uitbreiding van agrarische bedrijven zonder een onderliggende visie op ons agrarische landschap, enz., enz. Echter de tijd is te kort om dat in deze Algemene Beschouwingen te doen en dus zullen wij daar bij een andere gelegenheid op terug komen.\n\nVan samenwerking tussen coalitie en oppositie is geen sprake. Laat ik het maar een keer duidelijk stellen: wij voelen ons daar geenszins verantwoordelijk voor. Wij willen graag het inhoudelijke debat aangaan. Wij dragen graag onze kennis, kunde en expertise aan. Wij schromen niet om heel veel tijd te steken in het analyseren van de verschillende zaken die belangrijk zijn voor het welzijn van Westvoorne, het daarin raadplegen van de inwoners van onze gemeente en het op tafel leggen van voorstellen ten goede van beide. Tegelijkertijd staan we open voor en respecteren wij de mening van anderen. Wij ruilen onze overtuigingen, idee\u00ebn en opvattingen graag in voor betere, maar helaas wordt er door de coalitiepartijen nooit inhoudelijk op onze argumenten ingegaan. Sterker nog, wij voelen ons vaak ten onrechte aangevallen, genegeerd en beledigd. Dat geeft ons, kan ik u verzekeren, keer op keer een bijzonder vervelend gevoel.\n\n Van enige bestuurlijke samenwerking tussen het college en de Partij Westvoorne is ook totaal geen sprake. Keer op keer krijgen wij op onze vragen aan het college gewoon geen antwoord en als er al een antwoord komt is het half of niet ter zake doend. Dat het college een actieve informatieplicht heeft, wordt gewoon aan de kant geschoven.\n\n Dit gebrek aan samenwerking wekt bij ons de schijn op dat het college dingen te verbergen heeft. Ook dat geeft ons een slecht gevoel.\n\n Tenslotte observeren wij, dat de samenwerking tussen de vijf gemeenten op het eiland Voorne-Putten nergens op lijkt. De commissaris van de koningin zei daar het volgende over: \u201cVoorne-Putten is totaal onzichtbaar, u bent veel te versnipperd om mee te doen in regionaal verband\u201d. De PW ziet een stuurgroep, die al jaren wat aanmoddert en de raden volledig buiten spel houdt.\n\nToch nemen wij ook waar dat er ook wel eens wat goed gaat. Wij hebben de indruk dat de sector inwonerszaken haar werk goed doet en dat daar veel kwaliteit aanwezig is. Wat daarbij opvalt is dat fouten (zoals bij Push) erkend en gecorrigeerd worden. Het werk gaat goed, maar wat wij wel missen is een wethouder die een visie durft te ontwikkelen en het budget claimt dat daar bij hoort. Om een voorbeeld te noemen zouden wij willen opmerken, dat in de startnotitie Brede School onder meer geen SMART doelen geformuleerd zijn en dat een visie op de bevolkingskrimp en de gevolgen daarvan voor scholen ontbreekt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=221&terug=1", "body": "In de commissievergadering werd aangegeven dat de communicatie met indiener 1 beter had gekund/gemoeten. Bestudering van het dossier leert dat de gemeente zich intimiderend heeft opgesteld naar de indiener, die ook gedagvaard werd in een juridische procedure, waarin de gemeente al snel kansloos bleek. Dit heeft de gemeente veel geld gekost, maar ook de betrokken burger is onnodig op hoge kosten gejaagd.\n\n Echter, een en ander kan nog worden gerepareerd. In de huidige situatie derft de gemeente de opbrengst van 1 woning, die minder gebouwd kan worden in het plan. Wanneer alsnog overeenstemming bereikt kan worden met indiener 1 over aankoop van het aanvankelijk betwiste stukje grond, zou de gemeente daar wel bij varen. Daarbij ontstaat meteen de kans de relatie met deze burger te herstellen, door excuses aan te bieden over de op zijn zachtst gezegd ondiplomatieke opstelling van de gemeente. De gemaakte juridische kosten door indiener 1, die zich meteen geconfronteerd zag met een jurist van de gemeente en een dagvaarding, zouden wat ons betreft ook inzet van de nieuwe onderhandelingen moeten zijn, waarbij de gemeente nog steeds goede zaken kan doen.\n\nIn een motie (zie verder onder Nieuws) dragen we het college (met name wethouder Van Lith en burgemeester De Jong \u2013 Klok heeft het verbruid) op om deze onderhandelingen aan te gaan en stellen we voor de besluitvorming rond het bestemmingsplan uit te stellen, in verband met een mogelijke wijziging ervan.\n\nUiteindelijk worden motie en raadsvoorstel met 8 tegen 7 aangenomen. Gemeentebelangen en wethouder Van Lith trekken staande de vergadering de v\u00f3\u00f3r de vergadering aan Gelderland toegezegde steun in! Over betrouwbaarheid gesproken. En dit is zeker niet de eerste keer dat dit gebeurt. Dat soort vlees hebben wij dus in de kuip met deze heren. Vergeet niet nog even het stukje van Leo Gelderland 'Het zal je buurman maar zijn' te lezen op onze weblog.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=234&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=231&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=228&terug=1", "body": "Voor de PW een volkomen onacceptabel en ongehoord voorstel. Weer verder in het debat, als het hem dreigt te ontglippen, vertelt de wethouder hij dat er toch wel wat kleine uitgaven gepleegd moeten worden, voor de kleine beginnetjes die gemaakt moeten worden en de VVD zwicht door dan een splitsing van 50.000 nu en 150.000 later voor te stellen. Een blond voorstel dat uiteindelijk geen bijval vindt.De PW vraagt de wethouder die kleine beginnetjes dan maar als plan uit te werken en te begroten, zodat de raad daar dan over kan beslissen.\n\n\n\n\n\nOpmerkelijk is, dat het voorstel gewijzigd is vergeleken bij de discussie in de commissievergadering van 5 september, in die zin dat het feit dat aanvankelijk gesteld werd dat het verzoek niet, herhaal niet, voldeed aan de zogenaamde 3 O's (onvoorzien, onuitstelbaar, onvermijdelijk) om de simpele reden dat de uitgaven niet onvermijdelijk zijn. Er werd dan ook gevraagd om in afwijking van die harde 'kosten, baten en dekking regel' te besluiten.En nu is dat plotseling weggelaten. En dat De wethouder beweert dat hij zich daar niet van bewust was, maar het geeft zonder meer te denken. Tenzij natuurlijk, met het oog op een aanstaande en wellicht beoogde gemeentelijke samenvoeging, dit deel van de reserve wordt veilig gesteld voor het dorpscentrum Rockanje in plaats van het dorpscentrum Voorne, waarbij het natuurlijk bijvoorbeeld in de Struytse Hoek gebruikt zou kunnen worden ?! Maar dit zou er dan op duiden dat dit college zich al heeft neergelegd bij een herindeling?!\n\nDe Partij Westvoorne heeft tenslotte in de vergadering aangegeven dit een volstrekt onlogische en overbodige constructie te vinden en heeft vervolgens voorgesteld aan het college om dit voorstel terug te nemen en niet in stemming te laten brengen. De meerderheid van de raad is het daar mee eens en wethouder van Lith besluit het voorstel inderdaad terug te nemen en hij zegt toe met een gewijzigd voorstel terug naar de raad te zullen komen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=233&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=241&terug=1", "body": "Behalve Westvoorne dragen alle gemeenten op Voorne-Putten per inwoner 1 euro bij aan het budget van de Rekenkamer, zodat deze in ieder geval voldoende gelden in kas heeft om doelmatig onderzoek uit te voeren. Omdat de PW van mening is dat onze gemeente hierin als volwaardige partner gezien moet worden, werd het onderstaande amendement ingediend.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=236&terug=1", "body": "- het amendement \u201cvan de kaart\u201d in de vergadering van 12 september jongstleden is aangenomen, het betrof hier figuur 2 van de gebiedsvisie Voorne-Putten, waarin verschillende omissies aangaande Westvoorne zaten, waardoor is besloten om deze figuur uit de gebiedsvisie te schrappen en na aanpassing opnieuw in te dienen;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=238&terug=1", "body": "De PW meent dat de gemeenteraad dient te beschikken over informatie rond de voortgang, om haar controlerende taak in deze voor de gemeente cruciale transactie naar behoren te kunnen uitvoeren. Deze vertrouwelijke informatie is nu voorbehouden aan een selectiecommissie ingesteld door het college. Eerder al had de Partij Westvoorne aangedrongen op inzage in de stukken en toen moest er een juridisch advies van huisadvocaat Loyens en Van Loeff aan te pas komen om het college te overtuigen, dat de gemeenteraad wel degelijk recht heeft op de vertrouwelijke informatie.\n\n Naar aanleiding hiervan werd uiteindelijk door het college een bijeenkomst georganiseerd, waarbij de raadsleden inzage in de vertrouwelijke stukken zouden krijgen en vragen zouden kunnen stellen. Tijdens de bijeenkomst werd echter gesteld dat de selectiecommissie niet bereid was openheid van zaken te geven aan de gemeenteraad.\n\n De Partij Westvoorne zag zich daarop genoodzaakt de WOB procedure te starten, om alsnog de informatie te verkrijgen waar men recht op heeft en die men nodig acht om de controlerende taken uit te voeren. Dat een gemeenteraadslid een beroep op de WOB moet doen om informatie van het college te krijgen is hoogst ongebruikelijk. Ondertussen is ons toegezegd dat we alsnog de gevraagde inzage zullen krijgen.\n\nHoewel de verkoop van het woonbedrijf een privaatrechtelijke handeling betreft welke valt onder de bevoegdheid van het college (artikel 1601.e. GW), stelt de Gemeentewet in artikel 169.4 nadrukkelijk dat \u201cindien de uitoefening van de bevoegdheden bedoeld in artikel 160 (\u2026.) ingrijpende gevolgen kan hebben voor de gemeente (\u2026) het college geen besluit neemt dan nadat de raad in de gelegenheid is gesteld zijn wensen en bedenkingen ter kennis van het college te brengen.\u201d\n\n Dat de verkoop van het gemeentelijk woonbedrijf ingrijpende gevolgen kan hebben voor de gemeente, kan moeilijk ontkend worden. Ik ga er dan ook van uit dat het college de raad in de gelegenheid stelt haar wensen en bedenkingen kenbaar te maken. Om de raad daartoe de gelegenheid te geven zal zij de stukken die tot het besluit van het college geleid hebben, moeten kunnen bestuderen.\n\nHet college heeft naar aanleiding van mijn opmerkingen en vragen over het verbod van de selectiecommissie op inzage in het \u2018dossier tenderprocedure\u2019 en het daarmee belemmeren van de controlerende taak van de raad advies ingewonnen bij Loyens & Loeff (zie bijlage 1). In dat advies, \u2018Toelaatbaarheid opheffen geheimhoudingsverplichting van de selectiecommissie\u2019, wordt gesteld dat de selectiecommissie, het College en de Gemeenteraad onderdeel uitmaken van dezelfde rechtspersoon en de verstrekking van informatie aan de gemeenteraad daarmee niet als een verboden openbaarmaking op grond van het aanbestedingsrecht aangemerkt moet worden. Op grond daarvan adviseert Loyens & Loeff de binnen de selectiecommissie afgesproken geheimhouding niet van toepassing te verklaren ten opzichte van personen of organen die aan de Gemeente verbonden zijn.\n\nUit niets is vervolgens gebleken dat het college zich niet aan het advies van Loyens en Loeff wenste te houden. Integendeel (zie bijlage 2). Uit het antwoord op eerdere door mij gedane verzoeken, onder andere tijdens de raadsvergadering van 25 september 2012 (zie bijlage 3) en telefonisch in week 40 (bijlage 4) met betrekking tot de inzage van bovengenoemde stukken, blijkt dat het college voornemens was raadsleden die inzage op 8 november jl. te verlenen (zie bijlage 5 en 6).\n\nPas tijdens de bovengenoemde bijeenkomst van 8 november werd door de aanwezige wethouder, de heer Groenewegen, gesteld dat de aanwezige raadsleden geen inzage in het volledige dossier zouden krijgen. Van een dossier was overigens in het geheel geen sprake. Er werd niet meer dan een aantal verzamelde en met een nietje bijeengehouden kopie\u00ebn overlegd, waarvan een aantal reeds bekend waren en een aantal volledig irrelevant waren voor het doel van de bijeenkomst, terwijl er bovendien nog een aantal pagina\u2019s uit dit bundeltje gescheurd bleken te zijn. Van de beloofde beantwoording van vragen was geen sprake, omdat bij elke vraag geweigerd werd verdere informatie te geven. Desgevraagd werd door wethouder Groenewegen bevestigd dat er niet alleen documenten uit de bundel verwijderd waren, maar dat er ook nog andere documenten achtergehouden waren.\n\nIndien het duidelijk geweest was dat de toezegging dat raadsleden tijdens de bijeenkomst van 8 november de stukken van de selectiecommissie konden inzien, feitelijk inhield dat zij slechts een klein deel daarvan zouden kunnen inzien en dat alle vragen over de ontbrekende informatie/stukken niet beantwoord zouden worden, dan had ik reeds daags na 25 september 2012 een WOB verzoek ingediend.\n\n Door de aan mij gedane mondelingen en schriftelijke toezeggingen had ik er aanvankelijk op vertrouwd tijdig, dat wil zeggen nog v\u00f3\u00f3r de Begrotingsbehandeling, inzage in de stukken van de selectiecommissie te krijgen. Gezien de afgelopen gebeurtenissen ga ik er nu van uit dat dit alsnog zal plaatsvinden v\u00f3\u00f3r er door B&W definitieve besluiten genomen worden over de te selecteren kandidaat koper en minimaal 14 dagen voorafgaand aan de raadsvergadering van 18 december 2012. Ik reken er dan ook op dat de wettelijke termijn van vier weken voor de beantwoording van dit WOB verzoek, zodanig verkort wordt, dat de raad, maar in ieder geval de fractie van de Partij Westvoorne, in staat gesteld wordt haar taak naar behoren uit te voeren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=242&terug=1", "body": "De toelichting die de fractievoorzitter van de PW, Emma van Blom, bij deze voorstellen gaf, luidde als volgt: \n\n Wij zijn blij dat er gekozen is voor een integrale aanpak om te komen tot een, laten we het maar noemen \u2018duurzame\u2019, sportnota. Met duurzaam bedoel ik een sportnota waarin een gezonde levensstijl centraal staat. We zijn ook blij met de toevoegingen die gemaakt zijn naar aanleiding van de opmerkingen die in de commissies gemaakt zijn. Toch hebben wij gemeend nog een paar veranderingen aan te moeten brengen om de integrale aanpak nog sterker te maken. Wij hebben daartoe 2 amendementen en een motie opgesteld, die ik graag wil indienen. De amendementen en de motie betreffen de stakeholders en met name hun plaats in het participatietraject.\n\nToelichting Amendement coproductie ASA:\n\n Hoewel de ASA nu gelukkig wel genoemd wordt in de nota, mist ze nog steeds in de Stakeholders lijst.\n\n Daarnaast worden de verenigingen wel als stakeholder genoemd, maar niet als coproducent, maar als adviseur. Wij hebben begrip voor het argument van het college dat de vrijwilligers van de verschillende verenigingen toch al zwaar belast worden en dat een coproducerende rol wellicht een te grote tijdsinvestering vraagt.\n\n Toch denken wij dat de verenigingen onmisbaar zijn bij het opstellen van een uitvoerbare nota. Daarom hebben wij de ASA gevraagd of zij als vertegenwoordigers van de verenigingen en wel als coproducent aan de ontwikkeling van de nieuwe Sportnota zouden willen deelnemen. Een andere rol dus dan die van de adviserende partij die zij normaliter vervullen en het spreekt voor zich dat wanneer de ASA als coproducent meewerkt ze dan later niet nogmaals als adviseur over de nota kunnen adviseren.\n\n De ASA heeft ons te kennen gegeven dit keer graag de rol van coproducent op zich te willen nemen en wij denken dat daarmee de inbreng van de verenigingen beter gewaarborgd is.\n\nDe raad van de gemeente Westvoorne in vergadering bijeen op 27 november 2012 sprekend over de Startnotitie \u2018Westvoorne verenigd in sport en bewegen 2013-2020\u2019 (Sportnota 2013-2020),\n\nDe raad van de gemeente Westvoorne in vergadering bijeen op 27 november 2012 sprekend over de startnotitie \u2018Westvoorne verenigd in sport en bewegen 2013-2020\u2019 (Sportnota 2013-2020),", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=237&terug=1", "body": "De algemene beschouwingen over de begroting 2013 en de plannen die het college daarbij heeft ingediend, zoals te doen gebruikelijk verdeeld over twee lange dagen, liggen weer achter ons. In totaal zo\u2019n elf uur vergaderen en daar aan voorafgaand nog heel wat meer uurtjes aan voorbereiding.\n\n \u2018Armoe troef\u2019 was de titel van ons betoog. Dat is geen prettige titel, maar wel een titel die duidelijk maakt, dat de fractie van de Partij Westvoorne verre van gelukkig is met de huidige stand van zaken in de gemeente Westvoorne.\n\nKort samengevat komt het er op neer dat we bestuurlijk en financieel aan de rand van de afgrond staan. Het vermogen van Westvoorne danig is uitgehold. Het weerstandsvermogen, de graadmeter voor de financi\u00eble gezondheid, dat in maart 2010 met een cijfer 3,5 nog \u2018uitstekend\u2019 was, scoort vandaag de dag 1,01! Dat wil zeggen op een honderdste na een \u2018onvoldoende\u2019. De reserves, het eigen vermogen, zakten in diezelfde periode van 36 naar 24 miljoen euro. Van die 24 miljoen is een bedrag van 19,5 miljoen bestemd voor de uitvoering van alle gemeentelijke verplichtingen. En zelfs het restantje van 4,5 miljoen is niet vrij besteedbaar, omdat college en coalitie besloten hebben een deel daarvan vast te zetten in de algemene reserves om zodoende het weerstandsvermogen boven de onvoldoende te houden.\n\nDe rotte kers op de ingezakte cake is dat het college voor de begroting 2013 een tekort van ruim een half miljoen euro rapporteert. Men voegt daar nog even een stelpost van een kwart miljoen euro aan toe. Om toekomstige vlekjes weg te kunnen werken, vrezen wij. In de jaren daarna zal het tekort jaarlijks nog verder oplopen. Tekorten die de inwoners linksom of rechtsom gedwongen worden op te hoesten, tekorten die het aanzien van onze gemeente ernstig zullen aantasten.\n\nHet is natuurlijk duidelijk dat de twee, voor deze rampspoed verantwoordelijke wethouders Klok en Van Lith, de laatste drie jaar hun zaakjes niet op orde hadden en met miljoenen gemeenschapsgeld hebben lopen strooien. Maar het is ronduit merkwaardig dat de rest van het college, en met namen de financi\u00eble opperbevelhebber, Van Montfoort, daar bij stond en slechts toe keek. Had niet iemand ho kunnen roepen, moeten roepen, moeten bijsturen? Had de hoofd \u2018bean counter\u2019 de hand niet op de knip moeten houden in plaats van te zitten suffen en zaken cijfermatig kloppend te maken door met geld in reservepotten en met uren te schuiven? Bij het drama strandhuizen, bij de ramp glasplan, bij de Rotsige miskoop, bij de Lagerwoudse miskleun en bij de misbestemming zeegebied? Om maar enkele flaters te noemen.\n\nGezien het voorgaande is het voor de Partij Westvoorne onbegrijpelijk dat de coalitiepartijen staan te juichen en hun vertrouwen in het college blijven uitspreken. Hun betogen tijdens de algemene beschouwingen leken van een andere wereld en getuigden van een totaal gebrek aan realiteitszin, struisvogelpolitiek en gebrek aan inzicht plus doorzicht.\n\nDe fractie van de Partij Westvoorne ziet de toekomst van onze gemeente somber in. Het licht aan het eind van de tunnel lijkt een aanstormende trein te zijn. De laatste drie jaar hebben wij 73 verbetervoorstellen aan raad en college voorgelegd, waarvan 81% door het college ontraden en door de coalitie verworpen werd. Wij kunnen dan ook niet anders concluderen, dan dat de situatie waarin de gemeente Westvoorne zich op dit moment bevindt geheel te wijten is aan het gebrek aan bestuurskracht van het huidige college en de zittende coalitie. Als de fractie van de Partij Westvoorne aan het roer gestaan had, was dit allemaal niet gebeurd!!!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=243&terug=1", "body": "Kortom, we vertegenwoordigen de sector \u201cVRIJETIJDSBESTEDING\u201d waar in onze regio een kleine 500 bedrijven, stichtingen en verenigingen toe behoren. Tegenwoordig wordt de sector ook wel \u201cLeisure\u201d genoemd. Leisure is wereldwijd de grootste bedrijfstak.\n\nWant Recreatie en Toerisme is gewoon een bedrijfstak, een sector, net als de metaal, de bouw, het transport, enz. Gewoon een onderdeel van de economie. En op Voorne-Putten een behoorlijk belangrijk onderdeel van de economie die we gezien de cijfers en de groei met recht een motor van de regionale economie mogen noemen.\n\nDe toeristische bestedingen op Voorne-Putten liggen tegen de 300 miljoen per jaar, en met een marktaandeel van bijna 5% in het dag- en verblijfstoerisme is het belang van toerisme in onze regio zeer aanzienlijk. De sector is goed voor 2.700 voltijdbanen - direct en indirect. De totale werkgelegenheid uit het dagtoerisme in onze regio komt uit op een kleine 1800 voltijdbanen en de hiermee samenhangende toegevoegde waarde bedraagt een klein 90 miljoen euro. De werkgelegenheid die samenhangt met het verblijfstoerisme bedraagt ca. 900 voltijdbanen en de toegevoegde waarde daarvan is ca. 40 miljoen.\n\nDe sector is met name van groot belang voor het westelijk deel van onze regio. 1 op de 10 banen op Voorne-Putten is \u201ctoeristisch\u201d en in Westvoorne zelfs 1op de 3, dus ruim 33% van de werkzame mensen is voor zijn dagelijks bestaan afhankelijk van het toerisme.\n\nWestvoorne is koploper in het aantal overnachtigingen, ruim 650.000, gevolgd door Hellevoetsluis met 550.000 - vooral in bungalowpark Cittaromana en Brielle is derde met rond de 200.000 overnachtigingen.\n\nVan de ruim 350.000 overnachtigingen in de hotels op Voorne-Putten heeft ongeveer 70% een zakelijk karakter. In de provincie Zuid-Holland is dat ongeveer 58%. Dit laat het belang van het zakelijk segment voor het hotelwezen in de regio zien.\n\nVerblijfstoeristen besteden ruim 80 miljoen in de regio. Het betreft uitgaven aan logies, zaken als entree- en deelnamegelden, consumpties en vervoer. Naast de logiesaccommodaties en de toeristische voorzieningen zoals horeca, musea en andere voorzieningen profiteren ook de supermarkten en andere winkels in de regio van de bezoekers. Voor Westvoorne is dit een bedrag van rond de 33 miljoen euro! En als naar de toeleverende bedrijven wordt gekeken is de doorwerking van de toeristische sector nog breder, de zogenaamde spin-off.\n\nHet toeristisch aanbod in de brede regio is groot en daarom is er veel concurrentie. Het is daarom extra van belang om over een duidelijk profiel te beschikken. Met het \u201cbrandingsproces\u201d (vastgelegd in de nota \u201cWerken aan Recreatie en Toerisme\u201d ) wordt daar hard aan gewerkt. Een eigen en duidelijk \u201cmerk\u201d voor Voorne-Putten is noodzakelijk. Er wordt verwacht dat het brandingsproces in de komende maanden kaan worden afgerond.\n\nEen sterke regiefunctie voor de overheid is in de komende jaren noodzakelijk. De aanbieders van de sector Recreatie en Toerisme opereren op een klein schaalniveau en kunnen afzonderlijk geen vuist maken. De belangrijkste en eerste voorwaarde is de wil tot samenwerking. Als die er is dan kunnen overheid en bedrijfsleven gezamenlijk denken wat er gedaan kan worden om Recreatie en Toerisme te stimuleren.\n\nWij, de ondernemers willen daarin een praktisch benadering waarin ontwikkelingen op elkaar kunnen worden afgestemd. Op 11 december a.s. houdt TOP Voorne een netwerkbijeenkomst voor ondernemers over samenwerking en via cases wordt geprobeerd een aantal arrangementen te ontwikkelen. Deze bijeenkomst wordt geleid door Jacques Vork, projectleider van \u2019t Groene Hart. Daar heeft men in een paar jaar tijd de omzet van het bedrijfsleven, ook van niet toeristische bedrijven, kunnen verhogen met 10% wat ook nog eens een verhoging van 15% werkgelegenheid genereerde. Een gezamenlijke website (www.groenehart.nl) is een doorslaand succes en een voorbeeld voor Voorne-Putten.\n\nEen proactieve en gezamenlijke promotie is essentieel. De toerist zoekt steeds meer vraaggestuurd - via internet - en de keuze wordt veel bepaald door \u201cwat is er te beleven\u201d. Goede marketing en promotie van de regio zijn dan ook heel belangrijk voor het behouden van bezoekers en het aantrekken van nieuwe doelgroepen. Alleen door de kwaliteiten van de regio voldoende kenbaar te maken kan bereikt worden dat het toerisme groeit. Alleen zichtbaar zijn op het internet is niet genoeg, het is ook belangrijk gevonden te worden. Dit vraagt om een actieve externe promotie. Hieraan kan vorm en inhoud worden gegeven in een Marketing en Promotieplan waarin ook de zakelijke markt niet vergeten moet worden.\n\nHet derde deel van de nota omvat de financi\u00eble kant. Want het formuleren van ambities is mooi, de uitvoering ervan is een tweede. Men moet over voldoende financi\u00eble middelen beschikken. Dit betekent dat parijen bereid gevonden moeten worden om financieel bij te dragen aan een stimuleringsprogramma. En daartoe zullen zij sneller bereid zijn wanneer zij direct de revenuen hiervan voor hun eigen bedrijf of organisatie zien. Dit vraagt om een opzet waarbij op projectbasis afstemming over de financiering plaatsvindt. Dit is ongetwijfeld het moeilijkste deel van de nota Werken aan Recreatie en Toerisme.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=244&terug=1", "body": "BZM 3 december 2012\n\n De vergadering van de commissie Bestuurlijke Zaken en Middelen van 3 december had een volgeladen agenda en duurde dan ook tot na het elfde uur. Maar, het moet gezegd worden, dat voorzitter Sjoukes de teugels op een prettige edoch ferme manier in de knuisten hield. Hij gaf iedereen de mogelijkheid zijn of haar zegje te doen, maar hield tegelijkertijd het oog op de klok en op de kwaliteit van de discussie.\n\n Hieronder volgt een potpourri van de verschillende onderwerpen van deze avond, gedurende welke er zo waar veel gelachen werd. Hetgeen het gemiddelde raadslid niet gewend is in deze gemeente, maar wat zonder twijfel en buiten elke kijf een verademing genoemd mag, kan en moet worden\u2026\n\nMededelingen\n\n Dit wil natuurlijk niet zeggen, dat we zo maar zonder meer tevreden zijn met alles en iedereen\u2026 Wat dacht je wat, zo eenvoudig zit dit leven niet in elkaar\u2026 Want bij de mededelingen viel het voor de zoveelste keer op dat ook meedelen \u2018een moeielijke zaak is\u2019\u2026 De wethouder van Financi\u00ebn deed een verhaal, over het weerstandsvermogen van de stadsregio en de gevolgen daarvan voor Westvoorne, dat lastig te volgen was en dat eigenlijk weinig verhaalde. Tot er gerichte vragen kwamen uit de commissie over wonen en krimp en zo, maar daar wist het college dan weer niets van. Nog geen optimale communicatie, zullen we maar zeggen\u2026 en zeker ruimte voor verbetering\u2026\n\nBuurt achter het Stuur\n\n De discussie over \u2018de Buurt Bestuurt\u2019 (BB) en/of de mogelijke introductie van een gemeentelijk servicepunt was toch een beetje een Babylonische spraakverwarring. Het op tafel liggende advies, let wel nog geen raadsvoorstel, was, zoals vaak gebeurt in deze gemeente, geschreven op een manier die vele mogelijkheden faciliteert, geen duidelijk uitsluitsel geeft, maar wel ruimte biedt om een bepaalde richting op te sturen. Dan krijg je snel een hybride oplossing als je niet oppast en komt er voor je het weet niets van terecht. Ook de beschikbare fondsen om een of ander al dan niet uit te voeren zijn schimmig. De commissie was er bepaald niet gerust op en pleitte voor een proefproject van \u00e9\u00e9n jaar. Iets om in de gaten te houden, commissie\u2026\n\nDe Kracht van het Bestuur\n\n In 2013 wordt er weer gemeten hoe sterk of zwak ons bestuur in Westvoorne eigenlijk is. Laten we hopen dat we vooruit gegaan zijn vergeleken bij de vorige keer (2007), dat we geschikt bevonden worden om zelfstandig door te gaan en dat we niet onder de hamer van een herindeling terecht komen. De commissie pleitte er unaniem voor om op precies dezelfde manier en met hetzelfde bureau te meten als in 2007, zodat er sprake zal zijn van een nulmeting en maximale consistentie. Het plan is om de uitkomst direct na de zomervakantie beschikbaar te hebben. Vol verwachting klopt ons hart\u2026\n\nFeestje Bouwen\n\n Wat is nou precies een evenement en wanneer wordt een feestje nou een festijn en dan een evenement? En hoe hard en hoe laat mag het allemaal? Willen we nou eigenlijk een recreatief rustige of een denderende feestvierende gemeente zijn en hoe willen we dat ons strand en de strandpaviljoens daar in gaan passen? En hoe zit het ten aanzien van onze verenigingen, buurten en particuliere feessies, met of zonder vuurwerk? Deuren dicht of deuren open? Doppen in of dove oren? De antwoorden op al die en ongetwijfeld nog meer vragen zal de commissie in het eerste kwartaal van volgend jaar in een aparte commissievergadering bespreken, formuleren en laten uitmonden in een ware visie\u2026\n\nOver Patrijzen en Fazanten\n\n Of over een voorstel om toch weer een stevig bedrag beschikbaar te maken voor verhuiskosten. Gelukkig is het door de mislukking van de verkoop van het woonbedrijf een minder urgent onderwerp geworden. Om een lang verhaal kort te maken\u2026 er waren stevig wat vragen en wethouder Mulder gaf een prima uitleg, maar de dekking voor het gevraagde bedrag bleek een zenuwachtig probleempje te zijn\u2026 en de verantwoordelijk wethouder van Financi\u00ebn nam het voorstel met rode konen terug\u2026 wordt ongetwijfeld vervolgd\u2026 pas op uw tellen\u2026\n\nBent u nieuws gierig en wilt u meer weten over een van deze of andere topics uit deze commissievergadering? Bel of mail dan even naar de fractie van de Partij Westvoorne. Wij praten u graag bij en zo\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=240&terug=1", "body": "Daarnaast wordt meteen de focus op de blauwe zonegelgd, wat jammer is, omdat daarmee wellicht andere oplossingsrichtingen over het hoofd worden gezien of niet serieus onderzocht.\n\nVerder wordt nu zomaar gesteld, dat de parkeerproblemen in de winkelgebieden het gevolg zijn van langparkerende personeelsleden van de winkels aldaar en daar is het volgende over op te merken:\n\n- Dit alles gaat er nog steeds van uit, dat het probleem ligt in de lang parkeerders. Ongetwijfeld zullen er medewerkers van bedrijven zijn die hun auto de hele dag parkeren op een plek die voor hun klanten bedoeld is. Maar als er geen besef is van klantonvriendelijkheid, als overleg met de ondernemer of tussen alle ondernemers niet helpt om de auto een stukje verderop te parkeren, dan zie ik deze mensen zo eens in de twee uur even naar buiten lopen om hun kaartje te verzetten.\n\n- Het werkelijke probleem is dat er te weinig plek is voor te veel auto's. Er zijn echt wel veel wisselingen in de bezetting van de parkeerplaatsen, maar er is gewoon niet genoeg plaats en er moet gezocht worden naar alternatieven, zowel op de korte als op de lange termijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=229&terug=1", "body": "Volgens het ministerie van Onderwijs, cultuur en wetenschap is iedere Brede School weer anders, omdat het past bij de behoeften van leerlingen, ouder en de buurt waarin de school staat. In Westvoorne zien we een grote uitdaging om de Brede School gestalte te geven, maar worden we tegelijkertijd geconfronteerd met grote problemen.\n\nDe uitdaging is het cre\u00ebren van de doorgaande lijn naar de basisschool en vervolgens het voortgezet onderwijs. Daarvoor is een goede samenwerking noodzakelijk. In de omliggende gemeenten wordt al jaren gewerkt met bijvoorbeeld de peuterestafette. Hierbij is ook de aansluiting van een taalprogramma op het basisonderwijs van groot belang en de professionele overdracht naar het Centrum voor Jeugd en Gezin als een kind en/of gezin extra ondersteuning nodig heeft.\n\nDe Brede School moet integraal zijn, dit is niet moeilijk te organiseren in een gemeente als Westvoorne, we hebben maar drie kernen.\n\nHet grote probleem is dat er door de krimp er gemiddeld 50 leerlingen per jaar verdeeld moeten worden over acht schoolgebouwen! Door leegstand in de scholen wordt medegebruik gestimuleerd. En door het toestaan dat er meerdere Brede Scholen ontstaan in Westvoorne ontstaat er versnippering Dit leid tot onderlinge concurrentie, bijvoorbeeld de school die een psz heeft meer inloop van leerlingen.\n\nDe oplossing\n\n Het realiseren van \u00e9\u00e9n fysieke Brede School in de kernen van Westvoorne vergt veel tijd, dat is een proces van jaren. In de commissie hebben wij eenduidig gezegd: \u2018zet nu een stip op de horizon\u2019 en maak concreet in welk jaar het Brede School gebouw er moet staan. Hier gaat mijn tweede motie (zie hieronder) over.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=246&terug=1", "body": "1. Waarom moet er opnieuw een onderzoek gedaan worden? In de scenariostudie van Atriv\u00e9 was naast het verkoopscenario zowel het scenario verzelfstandigen als het scenario handhaven huidige situatie onderzocht. Voor alle scenario\u2019s zijn de argumenten voor en tegen op een rijtje gezet. Het enige wat niet gedaan is, althans niet door het college (wel door ons), is die voors en tegens met elkaar te vergelijken en op grond van die vergelijking een keuze tussen behoud, verzelfstandigen of verkoop te maken. Die vergelijking moet en kan heel gemakkelijk als nog gedaan worden, zonder aanvullend of nieuw onderzoek. \n\n Er is door Atriv\u00e9 ook een waardebepaling gemaakt. De WOZ waarde zal wel iets bijgesteld moeten worden, maar die gegevens zijn gewoon beschikbaar.\n\n1. Onder Aanleiding staat op pagina 2 bovenaan: \u2018De kandidaten hebben uiteindelijk allemaal schriftelijk aangegeven, dat ze niet kunnen voldoen aan de financi\u00eble voorwaarden die gesteld zijn in de tender\u201d. \n\n Nu dacht ik dat er, in het kader van de geheimhouding\u2019 geen mededelingen over de inhoud correspondentie tussen de kandidaten en de selectiecommissie gedaan zouden worden. Blijkbaar wordt dat dus wel gedaan. Alleen klopt het niet dat er door alle kandidaten gesteld is dat ze niet aan de financi\u00eble voorwaarden konden voldoen. Ze hebben simpelweg laten weten geen bod uit te willen brengen. Er is een behoorlijk verschil tussen kunnen en willen.\n\nVraag 1 luidt: \u2018Welk scenario (behoud, verzelfstandigen of verkoop) heeft de meeste kans van slagen?\u201d\n\n Wat wordt bedoeld met \u2018kans van slagen\u2019? kans van slagen waarop? Wat is b.v. kans van slagen bij behoud? Moet er bovendien niet gewoon gesteld worden, dat er geen kans van slagen op verkoop is, nu het tenderproces mislukt is?\n\nDe tweede vraag , \u2018Welke randvoorwaarden en uitgangspunten horen bij deze scenario\u2019s\u2019 is een vraag die uitvoerig in de scenariostudie aan de orde geweest is.\n\nDat geldt ook voor vraag 3 over de actuele bedrijfswaarde van het woonbedrijf en de bodemprijs. Beide zijn reeds vastgesteld. Voor een eventuele bijstelling is geen inhuur van externe expertise nodig, aangezien we in het bezit zijn van de onderliggende berekeningen en het hooguit zal gaan om een kleine actualisatie daarvan, want de berekeningen zijn pas een jaar oud.\n\n3. Onder de paragraaf \u2018Planning\u2019 wordt gesteld dat Huurdersvereniging vanzelfsprekend bij het vervolg onderzoek betrokken zal worden. De raad daarentegen wordt op de hoogte gesteld van de uitkomsten van het onderzoek en wordt \u2018indien noodzakelijk\u2019 tussentijds ge\u00efnformeerd. \n\n Wie bepaalt wanneer het noodzakelijk is de Raad ergens over te informeren? We hopen niet dat dat de huurdersvereniging zal zijn, want die heeft zicht tot het uiterste verzet tegen de inzage van de raad in de vertrouwelijke stukken van de selectiecommissie. Zelfs toen bleek dat zij daarmee niet in lijn met de Wet handelden.\n\nLet wel, natuurlijk vinden wij dat de Huurdersvereniging als participant aan het overleg over de toekomst van het woonbedrijf moet deelnemen. Maar, zij moeten zich realiseren dat het woonbedrijf van ons allemaal is (het is van alle burgers) en dat er bovendien ook heel veel huurders niet door de Huurdersvereniging vertegenwoordigd worden. Raadsleden vertegenwoordigen daarentegen wel alle huurders en alle burgers. \n\n U zult uit mijn woorden begrijpen dat mij het optreden van de huurdersvereniging en die van hun adviseur, die overigens tot onze grote verbazing door de gemeente betaald wordt, nogal bevreemd heeft.\n\n4. Over de rol van de Raad wil ik graag het volgende zeggen. \n\n Tot nu toe heeft de raad niet anders dan gestemd over voorstellen m.b.t. de toekomst van ons woonbedrijf. Zij heeft inhoudelijk geen eigen bijdrage geleverd.\n\n Het college heeft, onder begeleiding van een externe deskundige alle besluiten voorbereid. Die ingehuurde deskundigheid, die ons tot nu toe 120.000 euro gekost heeft (dat is inclusief het aanvullende bedrag dat in de laatste bestuursrapportage genoemd wordt) en alle tijd, (ruim 2 jaar) die door het college en de ambtelijke organisatie aan het verkoopproces besteed zijn, hebben niet tot verkoop geleid. Wij weten overigens niet welke interne kosten daarvoor gemaakt zijn. Wij schatten nog eens tenminste hetzelfde bedrag, maar bij deze de vraag: wat zijn de interne kosten geweest?\n\n5. Is het verstandig, nu het verkoopproces mislukt is, gewoon op dezelfde manier door te gaan?\n\n Wij denken van niet. Ons lijkt het veel verstandiger nu eerst eens zelf, intern, zonder dure derden, na te gaan denken en op een rijtje te zetten wat we wel en wat we niet weten, met betrekking tot de toekomstmogelijkheden van ons woonbedrijf, zonder daar opnieuw geld aan uit te geven. Zo zal er duidelijkheid moeten komen over de doorberekening van de maatregelen uit het Regeerakkoord t.a.v. de financi\u00eble situatie van corporaties en in dat licht over de wenselijkheid om tot verkoop aan een corporatie te besluiten. Daarnaast zullen de gevolgen van de maatregelen uit het Regeerakkoord m.b.t. \u2018scheefhuur\u2019 in kaart gebracht dienen te worden en er zal onderzocht moeten worden of huurders die mogelijk met die maatregelen te maken zullen krijgen een alternatief geboden kan worden. Daarvoor is overleg met Provincie en Rijk noodzakelijk.\n\n- een raadscommissie, in de zin van artikel 84 van de Gemeentewet, te willen instellen welke tot taak zal hebben nader onderzoek te doen naar de toekomstmogelijkheden van het Gemeentelijk woonbedrijf en een nieuw raadsvoorstel inzake die toekomstmogelijkheden voor te bereiden;\n\n - over dit raadsvoorstel overleg met het college te voeren;\n\n - voornoemde raadscommissie zo spoedig mogelijk in te stellen;\n\n - de griffier en de indieners van deze motie daartoe een uitgewerkt initiatiefvoorstel te laten indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=249&terug=1", "body": "Op zich is bedrijfsverplaatsing een uitstekend middel om op ruimtelijk gebied zaken beter te regelen voor de toekomst en is de mogelijkheid van woningbouw op een voormalige agrarische bestemming ook een prima middel om het landelijk gebied toekomstbestendig te maken. Echter in dit geval, zoals ook het geval was met de uitbreiding van het bedrijf aan de Quaksedijk, is er geen sprake van een beleidsvisie op ons landelijk gebied op grond waarvan het nu voorliggende besluit genomen wordt. En, aangezien die onderbouwende visie op ons landschap ontbreekt, was het in dit geval vele malen beter geweest wanneer er een bestaande locatie aangekocht was.\n\nDaar komt nog bij dat er met betrekking tot deze bedrijfsverplaatsing veelvuldig gesproken is over een op te richten biologisch bedrijf, gericht op natuurbehoud, waarbinnen ruimte zou zijn voor educatie en \u2018groen\u2019 toerisme. Helaas is van dat alles niets terug te vinden en wordt er slechts gesproken van een \u2018melkveehouderijbedrijf \u2018, terwijl een \u2018gewoon\u2019 melkveehouderijbedrijf volgens ons in het geheel niet past in het gebied van de Strypse Wetering. Bovendien kunnen wij ook nergens terugvinden dat er met dit bestemmingsplan rekening gehouden is met het natuurkarakter van de Strype en de bescherming van dat karakter inclusief de Ecologisch Hoofdstructuur.\n\nIk vraag dat onder andere omdat het op pagina 12 vermelde artikel 9 betrekking heeft op planschade. Artikel 6.1 van de Wet ruimtelijke ordening stelt daarover onder meer dat B&W eventueel een tegemoetkoming in schade zullen toekennen indien bijvoorbeeld een provinciale verordening roet in het eten gooit. Aangezien de omzetting van een bedrijfswoning naar een burgerwoning (woonbestemming) in geval van een bedrijfsverplaatsing volgens de Nota Ruimte van de Provincie (volgens ons) niet toegestaan is, is het vrijwel zeker dat de gemeente voor die schade gaat opdraaien.\n\nZo ja, is dat volgens de wethouder in overeenstemming met de regels uit de Nota ruimte van de Provincie? Indien het niet in overeenstemming met die regels is, hoe zit het dan met de hierboven genoemde tegemoetkoming in planschade?\n\nEr werd door de wethouder nauwelijks ingegaan op het argument dat er geen rekening gehouden werd met het karakter van de Strype. Voor de coalitiepartijen is natuurbehoud in een natuurgebied blijkbaar niet van belang, want het belangrijkste argument voor hen is, zoals zij dat helaas zo vaak hanteren, dat het nu allemaal wel lang genoeg geduurd heeft en dat het daarom maar goedgekeurd moet worden\u2026 De wethouder kan dus hoogstwaarschijnlijk wel weer rekenen op steun van de zijde van de coalitie. Er zal een melkveehouderij in de Strypse Wetering komen en hoe dat uitpakt voor het daar aangelegde natuurgebied zal hen blijkbaar een zorg zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=248&terug=1", "body": "De discussie in deze raad rond het, zo is uiteindelijk gebleken, niet bestaande gemeentelijke Handboek Projecten is in feite een oneigenlijke. Van Montfoort beweert nu namelijk dat Huisman en hij dezelfde taal spreken en dat hij Huisman uitgenodigd heeft voor een ronde tafel gesprek. \n\n De werkelijkheid is, dat Huisman meer dan een jaar geleden op eigen initiatief dat gesprek reeds met hem gevoerd heeft aan de tafel in zijn werkkamer en hem bij die gelegenheid het \u2018Gemeente Governance Projecten in Control\u2019 handboek van Deloitte aangereikt heeft en er voor gepleit heeft en geadviseerd heeft dit in de gemeentelijke project procedures op te nemen. Met als einddoel projecten in de gemeente Westvoorne effici\u00ebnter uit te voeren en aldus miljoenen euro\u2019s te besparen. Huisman heeft hierover ook een informeel edoch doodlopend gesprek gehad met hoofd projecten. \n\n Van Montfoort heeft vervolgens eind 2012 de raad ge\u00efnformeerd dat het Deloitte handboek verwerkt was en dat de opgepoetste gemeentelijke procedures beschikbaar waren. Helaas bleek dit enkele weken later onjuist te zijn; het was hem kennelijk ontgaan dat de rest van het college en de ambtelijke organisatie besloten hadden het Deloitte handboek niet aan boord te nemen. In plaats daarvan werd een set op VNG modellen gebaseerde en reeds in het voorjaar van 2010 ontwikkelde planproces procedures aan de raad ter beschikking gesteld. \n\n Wat de PW betreft, spreken we hier over een \u2018gemiste kans\u2019.\n\nHet door wethouder Mulder gevraagde krediet van 70.000 euro voor de verstrekte verhuiskostenvergoedingen aan de huurders van de seniorenwoningen aan de Patrijzenlaan wordt met 10 stemmen voor en 3 (PW) stemmen tegen aangenomen. \n\n De Partij Westvoorne is tegen om een aantal redenen. De belangrijkste daarvan is, dat het gevraagde bedrag bij verkoop van de woningen aan de Patrijzenlaan ten laste zal komen van de verkoopopbrengst. Dat wil dus zeggen, gedekt zal worden door toekomstige opbrengsten uit het project, hetgeen wettelijk ongeoorloofd is. Ja maar, ja maar, roept Van Montfoort dan, artikel 60 BBV zegt dat kosten van onderzoek en ontwikkeling voor een bepaald activum wel degelijk op die manier geactiveerd kan worden, als (a) het voornemen bestaat het activum te gebruiken of te verkopen en (b) de technische uitvoerbaarheid om het activum te voltooien vaststaat. De reactie van de Partij Westvoorne daarop is, dat in de eerste plaats verhuiskosten niet onder die categorie van kosten vallen en als ze dat wel zouden doen aan de voorwaarden (a) en (b) niet voldaan wordt, om de simpele reden dat het contract met SOR nog niet getekend is. \n\n Verder is het zo dat van de 70.000 euro reeds 54.000 euro is uitgegeven. Het past een college niet om eerst uit te geven en dan bij de raad om een votering van een krediet te komen. Daar komt dan nog bij, dat er nu nog financi\u00eble beweegruimte is voor 3 verhuizingen en dat er daarna zeer waarschijnlijk nog meer krediet verstrekt zal moeten worden. Mulder beaamt, dat het SOR contract nog niet getekend is, maar verwacht dat in januari te doen en hij beaamt dat als dat niet gebeurt hij naar de raad terug zal moeten komen. De PW vindt dit bestuurlijk slecht in elkaar zitten.\n\nDe PW stemt tegen de verordening op de heffing en invordering van toeristenbelasting 2013. De reden is dezelfde die gedurende de bezuinigingsdiscussies eerder dit jaar door ons werd gegeven, i.e. het dat wij denken dat de meeste maatregelen tot bezuinigen die nu genomen zijn ten koste van de burgerij, hadden kunnen worden voorkom door de toeristenbelasting adequaat te verhogen. De mogelijkheid daartoe bestaat zonder meer omdat onze toeristenbelasting vergeleken bij ander kustgemeenten in Nederland ronduit laag is. Dit is dus echt een gemiste kans.\n\nBeide plannen zijn met algemene stemmen aangenomen. Wethouder Groenewegen ontvangt uitvoerige complimenten voor het beleidsplan Wmo van alle fracties. De door mevr. Gorduwener in de raad van november aangereikte observaties zijn verwerkt in het voorliggende beleidsplan. De verantwoordelijke wethouder stelt staande de vergadering dat het pad \u2018welzijn nieuwe stijl\u2019 hiermee ingeslagen is.\n\nDe PW argumenteert dat de voorliggende vereenvoudiging van de bestaande nota, tezamen met het feit dat de gebouwen in het buitengebied en de dorpskernen door het recente vereenvoudigen van de bestemmingsplannen reeds een derde groter hebben kunnen worden dan voorheen, er toe zal leiden dat de gemeente Westvoorne de grip zal verliezen op de ruimtelijke kwaliteit ofwel de welstand van haar eigen gebieden. Het lijkt er op dat de huidige aanpassing van deze nota slechts gericht is op een gewenste vermindering van de dikte van het document en dat kan nooit de bedoeling zijn, zo stelt de PW. Wat betreft de PW voldoet de vigerende nota prima en is er geen enkele reden om hier verandering in te brengen. Na 2004 zijn de problemen die aan de welstandsnota kleefden, zoals de verschillen van mening in de welstandscommissie, opgeruimd en daarmee is er een goed werkende nota ontstaan. De PW verzoekt het college de voorliggende aanpassing terug te nemen en verder gaan met de vigerende nota. \n\n Geen van de andere partijen is het hier mee eens en met 10 stemmen voor en 3 (PW) tegen wordt het raadsvoorstel aangenomen. Of dit een wijze beslissing geweest is? Time will tell\u2026 Ouwerkerk aan de IJssel\u2026\n\nDeze rapportage wordt met 10 stemmen voor en 3 tegen (PW) aangenomen. Dit rapport is besproken in de commissievergaderingen van 3 (BZM) en 6 (IZ) december. De PW heeft toen een aantal vragen gesteld en eveneens de week daarvoor een aantal schriftelijke vragen ingediend. Het antwoord van het college op de schriftelijke vragen was niet bevredigend en bovendien kwamen, bij verder analyseren van deze bestuursrapportage op zichzelf en bij het plaatsen daarvan in de context van het totale gemeentelijke financi\u00eble beleid in Westvoorne, nog een aantal vragen naar voren. \n\n De voorzitter raadt het stellen van vragen echter af en verzoekt bij het openen van dit agendapunt de raad om slechts op hoofdlijnen te discussi\u00ebren. Nu kan een voorzitter natuurlijk vragen wat hij wil, maar door aan het begin van de raadsvergadering onterecht te poneren, dat er (a) op enig moment \u2018afgesproken zou zijn\u2019 dat vragen slechts in commissievergaderingen gesteld mogen worden, (b) dat dientengevolge het stellen van dit soort vragen in de raad op het verkeerde tijdstip zou gebeuren en (c) dat de gestelde vragen dus niet in deze raad beantwoord zouden worden, is hij naar de mening van PW toch wel echt verkeerd bezig. Om de eenvoudige redenen dat niet alleen de bewering onder (a) onjuist is, maar ook dat de raad wel degelijk het forum is waar de raad het recht heeft vragen aan het college te stellen en waar het college wettelijk verplicht is de vragen te beantwoorden. \n\n Hetgeen dus niet gebeurde in deze vergadering!! Wethouder Van Montfoort nam opgelucht het standpunt van zijn zelfvoldane voorzitter over en zweeg, omdat naar zijn zeggen de vragen te veel aan beleidsterreinen raakten, na slechts \u00e9\u00e9n tamelijk domme opmerking van zijn kant over de term \u2018budgettair neutraal\u2019 en een tweede irrelevante reactie over \u2018de zaak Hogerwoude\u2019, verder in alle talen. Wel ontglipte hem dat de vragen schriftelijk beantwoord zullen worden, aan welke toezegging wij hem zullen houden. \n\n Het laatste woord over dit alles is nog niet gezegd. Financieel staat Westvoorne er abominabel voor en niet in de laatste plaats door het uiterst zwakke beleid en het gebrek aan inzicht van de VVD wethouder van financi\u00ebn. Het zal overigens niemand verbazen dat ook VVD fractievoorzitter Dukker het driftig eens was met het weren van vragen uit deze raadsvergadering. \n\n De fractie van de PW is en blijft echter van mening dat er openheid van zaken moet worden gegeven, waaraan het ook weer in deze 2e bestuursrapportage volledig ontbreekt. Er is geen continu\u00efteit tussen de verschillende financi\u00eble rapportages, in deze gemeente. Zaken worden verbloemd of met opzet vaag en onduidelijk gehouden, vragen worden niet, onvolledig of incorrect beantwoord en ondertussen dobberen we voort in de richting van de afgrond. \n\n Dat andere fracties niet willen begrijpen hoe het financi\u00eble beleid van onze gemeente in elkaar zit is hun probleem. De Partij Westvoorne heeft met afgrijzen de laatste jaren het optreden van de nu afgetreden wethouder Klok gadegeslagen en bekritiseerd. De wethouder die onder andere kon doen wat hij deed, omdat hij alsmaar ruim baan kreeg van de VVD wethouder van financi\u00ebn Van Montfoort. De boom is zo nu goed als leeggeschud en wij zijn er helemaal klaar mee. Wij zullen blijven doorgaan met het analyseren en \u2018aan de kaak te stellen\u2019 van de gehanteerde wijze van cost control in de gemeente Westvoorne.\n\nDit raadsvoorstel wordt met 11 stemmen voor en 2 stemmen tegen (PvdA) aangenomen. De Partij Westvoorne stemt in omwille van de goede verstandhoudingen in de raad en de noodzaak om dit dossier in voor de gemeente goede banen te leiden, maar daagt in de discussie de wethouder uit om uit te leggen waar deze 10.000 euro nou voor nodig is. Mulder komt niet verder dan te zeggen, dat er toch zo hier en daar nog wel wat adviezen ingewonnen zullen moeten worden, maar weet dat niet verder te onderbouwen. De PW maakt duidelijk dat zij niet voor het parallel uitzoeken van zaken zijn door respectievelijk college en raadscommissie en stelt voor onder \u20181. Gevraagd besluit\u2019 achter het woord \u2018woonbedrijf\u2019 de volgende zin toe te voegen: \u2018nadat de raadscommissie gestart is met de voorbereiding van het raadsvoorstel\u2019. Dit wordt echter door zowel D66 als GBW en wethouder Mulder afgewezen. Wel wordt toegezegd om argument 3. Onder \u20184. Argumenten\u2019 te schrappen, hoewel VVD en CDA hier op tegen zijn.\n\nHoewel op 12 december 2012 de PW/PvdA motie tot het \u2018instellen van de raadscommissie woonbedrijf\u2019 al met algemene stemmen was aangenomen, wordt er nu toch nog weer even gesputterd door deze en gene tegen het vaststellen van de \u2018Verordening raadscommissie onderzoek toekomstmogelijkheden gemeentelijk woonbedrijf\u2019. Om te beginnen het CDA dat nogmaals probeert om de huurdersvereniging een vaste deelnemer van deze commissie te maken. Vervolgens tot twee maal toe de voorzitter van de vergadering die van mening is dat het college niet buitengesloten zou moeten worden en als vast panel in deze commissie plaats zou moeten nemen. En uiteraard ook de VVD wenst dat het college omarmd zou worden in deze, hoewel haar fractievoorzitter in de voorgaande raadsvergadering een andere mening was toegedaan. Gelukkig houden de fractie van Gemeentebelangen tezamen met de PvdA en de PW fracties ferm vast aan de oorspronkelijke opzet van een raadscommissie. Uiteindelijk wordt het voorstel toch unaniem aangenomen, omdat iedereen ogenschijnlijk toch bereid en van plan is om de schouders er onder te gaan zetten en dit vlekje weg te gaan werken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=253&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 26 januari 2013 wederom geopend. Westvoornaars worden van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nEen ander thema, dat binnenkort in de commissie ABZ aan de orde zal komen, is de brandveiligheid in de diverse zorginstellingen binnen onze gemeente. Ook dit onderwerp haalde in bredere zin het nieuws, vanwege enkele incidenten waarbij slachtoffers te betreuren vielen. Hoe is de situatie in Westvoorne? Wat kunnen we met zijn allen doen, wat moeten we doen, om de veiligheid van deze extra kwetsbare groep inwoners zo goed mogelijk te garanderen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=245&terug=1", "body": "Datum : 28/11/2012\n\n Plaats : Rockanje, Woonzorgcentrum De Stuifakkers.\n\n Organisatie: vereniging Onderdak Westvoorne (vOW).\n\n Presentaties door : Ewoud Smit, demograaf en Mark Reede , regio account Wonen, beiden werkzaam bij de provincie Zuid-Holland (PZH), afdeling Ruimte, Wonen en Bodem.\n\n Aanwezigen: ca 75 personen, waarvan 5 raadsleden uit andere gemeenten van Voorne-Putten, \n\n 5 raadsleden van Westvoorne en \u00e9\u00e9n fractie assistent, 2 gemeenteambtenaren van Westvoorne, 2 leden van de pers, de directeur van de Catharina Stichting en de directeur van een scholengemeenschap. Voorts een medewerker van het Bureau Krimp en Ruimte.\n\n Niet aanwezigen: voltallige College B+W van Westvoorne, Banken, Makelaars.\n\n \n\nNa een introductie door Sjoerd Haagsma, voorzitter vOW, over de vereniging en haar doelstellingen en het doel van de avond, werd het woord gegeven aan Ewoud Smit. Van de 23 plaatjes, die hij liet zien, worden hier alleen de twee conclusieplaatjes getoond. (de hele presentatie is immers opvraagbaar bij Sjoerd Haagsma). Deze luiden:\n\n \n\nConclusie 1:\n\u2022 Negatieve natuurlijke aanwas (geboorte-min-sterfte) onvermijdelijk\n\u2022 Buitenlands migratiesaldo licht positief\n\u2022 Binnenlands migratiesaldo licht negatief\n\u2022 Per saldo: nu al krimp inwonertal, op termijn krimp huishoudens\n\n Conclusie 2:\n\u2022 Er komen in de jongere leeftijdsgroepen all\u00e9\u00e9n nog huishoudens met maar \u00e9\u00e9n volwassene bij\n\u2022 Huishoudens met \u00e9\u00e9n volwassene (en dus \u00e9\u00e9n inkomen) kunnen gemiddeld slechts\n\u2022 \u20ac 140.000,- besteden aan hun koopwoning\n\u2022 Dat is vaak te weinig voor een bestaande koopwoning in Westvoorne\n\u2022 Vooral vraag naar huurwoningen of goedkope koopwoningen\n\n \n\nVragen uit de zaal betroffen:\n\n Waarom heeft Brielle geen bevolkingsdaling? Brielle heeft een jongere bevolking als gevolg van investeringen gedaan in het verleden. Verder vindt er een instroom plaats vanuit onder meer Westvoorne.\n\n De extra groei van 70.000 inwoners in Rotterdam en daling in omliggende gemeenten worden de cijfers niet gemanipuleerd onder andere door PZH? PZH heeft geen bemoeienis met de cijfers van de Stadsregio. De groei/krimp cijfers zijn het gevolg van demografische processen, die we hier laten zien.\n\n Waarom is de Maasvlakte 2 ook gekleurd als Rotterdam; er woont geen mens? Klopt, maar het gebied hoort nu eenmaal bij Rotterdam.\n\n Brielle staat als groeigebied; er zijn wel huizen gebouwd maar er komen nauwelijks mensen bij!? Het bouwen van huizen wil niet zeggen dat er mensen voor te vinden zijn. Er vindt een enorme verdunning plaats in de huisbezetting. Het is niet meer automatisch: \u00e9\u00e9n huis-vier personen.\n\n Gemeentebesturen bouwen maar raak en vaak voor leegstand. Wat doet PZH eraan?\n\n In de 70-er jaren kon dat ook goed gaan. Er was immers een grote trek van de stad naar het platteland. Dat is nu andersom door de ontwikkeling van tweeverdieners, stadsbanen, stadsvoorzieningen etc. PZH vindt dat de gemeentebesturen zich dat moeten realiseren.\n\n Het is niet erg als er minder mensen komen wonen, maar Rockanje leert ons dat dan ook de voorzieningen achteruitgaan. Kijk naar het positieve gebeuren in Oostvoorne?\n\n Dat voorzieningen achteruit gaan hoeft geen probleem te zijn. Veel mensen winkelen nu al in andere plaatsen. Het gaat erom de voorzieningen aan te passen aan de behoeften.\n\n Aanbod gestuurd bouwen heeft ook geen zin. Men bouwt dan voor leegstand.\n\n Zal de nieuwe Blankenburg tunnel het tij niet keren dat wil zeggen mensen kunnen dan hier wonen en ergens ten Noorden van de Waterweg werken?\n\n Dan moet Westvoorne voor jonge mensen wel betaalbaar zijn; deze plaats valt zo\u2019n beetje in de categorie Wassenaar, Laren en Bloemendaal.\n\n \n\nNa de pauze werd het woord gegeven aan Mark Reede. Zijn presentatie : Krimpen met Kwaliteit, was kort en krachtig :\n\n - in samenwerking met Rijk (BiZ), VNG en IPO gaan provincies zich richten op gemeenten in zogenaamde anticipeerregio's (lichte krimp of krimp te verwachten) om ze met gerichte programma's voor te bereiden op krimp. De fouten, die gemaakt zijn in bepaalde regio's moeten niet weer gebeuren. Fout beleid kan zeer veel geld kosten, en daar zit niemand op te wachten.\n\n - in Zuid-Holland wordt een heel stel gemeenten in Voorne-Putten, de Hoekse waard , de Krimpener waard en in het groene hart als anticipeerregio gekenschetst.\n\n - DHV en RABO Bank naast vele anderen hebben al studies uitgevoerd om krimpparameters te duiden.\n\n N.B. Ook de presentatie van Mark is bij Sjoerd te verkrijgen.\n\n \n\nVragen uit de zaal betroffen :\n\n In de Achterhoek zijn convenanten gesloten tussen lokale overheden, maatschappelijk middenveld, banken en particulieren om krimp in gezamenlijkheid aan te pakken. Is dat een goede benadering? Zeker. BiZ is bezig ervaringen elders te verwerken, ontwikkelt de nodige financi\u00eble structuren om het proces te begeleiden, kortom wil de nodige handvatten aanreiken. In die zin wil de PZH aan gemeentebesturen en raadsleden \u201cmasterclasses\u201d aanbieden om gestructureerd de mogelijkheden van een gemeente of gebied te verkennen. De eerste \u201cmasterclass\u201d is al voor het eerste kwartaal van Q 2013 gepland.\n\n Hoe is het eigenlijk in Delfzijl, een sterke-krimp gemeente, gegaan? Daar zijn een groot aantal huizen en gebouwen gesloopt in een streven naar kwalitatieve verbeteringen, mensen zijn verleid om te verhuizen naar nieuwbouw met verhuispremies, het voorzieningen niveau is aangepast aan de verminderde vraag.\n\n Leveren de WoOn onderzoeken in deze situatie eigenlijk wat op? WoON is in wezen een woonwens onderzoek, maar dat is in een gemeente als Westvoorne minder praktisch. Eerder zou eens gekeken moeten worden naar een koopkrachtanalyse: kunnen bepaalde mensen de aangeboden huizen wel betalen?? Bovendien, je zou zo\u2019n woonwensonderzoek misschien eenvoudiger, en minder kostbaar kunnen doen, zoals die wethouder in Dirksland, die elke inwoner aldaar met een aantal gerichte vragen in een brief vroeg zijn of haar wensen aan hem duidelijk te maken.\n\n Is in een krimp gebied het niet verstandiger een integrale Woonvisie voor de hele regio te maken, gebed in een Lange Termijn structuurvisie in plaats van al die separate gemeentelijke plannen?\n\n Dat is een heel goede benadering, maar let wel, laat ook de bewoners hierin mee beslissen.\n\n Het samenwerken door verschillende gemeenten om krimp aan te pakken lijkt aardig, maar ik kan me voorstellen, dat er een \u201cconflict of interest\u201d is tussen groene en grijze gemeenten?\n\n We pakken het aan als het zich voordoet.\n\n U heeft wel gesproken over bouwen of niet bouwen, maar wat vindt PZH van verbouwen? \n\n Er zijn nog weinig concrete ervaringen. In het verleden zijn voorstellen gedaan om leegstaande kantoorpanden te verbouwen tot appartementen voor alleenstaanden of starters, maar dat werd toen door de projectontwikkelaars afgedaan als schreeuwend duur. De economische situatie is echter nogal veranderd, en misschien zijn ze er nu wat happiger op. In Zuid-Limburg zijn er wat ervaringen met verbouwen, maar de details ken ik niet zo.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=250&terug=1", "body": "Het is natuurlijk altijd prettig wanneer er subsidie geregeld kan worden voor een initiatief zoals dit. Dus op zich, hoewel er binnen onze fractie verdeeld op gereageerd is, kan ik me in dit plan vinden. Echter, ik wel graag wil weten wie er voor het onderhoud gaat zorgen en hoe hoog de kosten van dat onderhoud zullen zijn. Indien de gemeente voor het onderhoud en de kosten daarvoor gaat opdraaien lijkt me niet dat er gesteld kan worden dat er geen financieel risico is. Verder zou ik graag willen weten of het totale subsidiebedrag gebruikt wordt voor de vitaliteittuin of dat een deel besteed gaat worden aan waterberging/hemelwater afvoer.\n\nWethouder van Lith zegt trots te zijn op het binnenhalen van de subsidie, maar ontwijkt het antwoord op de vraag omtrent Rockanje. Vervolgens geeft hij aan dat niet het hele bedrag van \u20ac 307.204 aan de vitaliteittuin zal worden uitgegeven, maar dat \u20ac 150.000 hiervan besteed zal worden aan de uitvoering van een ondergrondse waterberging bij de Rialaan. Van Lith betitelt dit als \u2018winst voor Westvoorne\u2019 en benadrukt daarmee dat het niet alleen voor Oostvoorne goed is. Van Blom concludeert, uitgaande van het feit dat er voor de waterberging toch adequaat gebudgetteerd zal zijn in het project aan de Rialaan, dat er dan 150.000 euro over zal blijven en vraagt of dat dan wellicht in de \u2018Reserve dorpsvernieuwing Rockanje\u2019 gestort zou kunnen worden? Het antwoord van de wethouder daarop is negatief, omdat er op het project Leemerhof aan de Rialaan een tekort van 150.000 euro is ontstaan, wat nu kan worden aangevuld.\n\nConclusie PW:\n\n Voort de zoveelste keer dient zich weer een merkwaardige situatie aan wat betreft het beleid van het zittende college en de daarbij gevoerde financi\u00ebn.\n\n Het voorliggende concept raadsvoorstel geeft als aanleiding: \u2018De stadsregio Rotterdam heeft een subsidie verstrekt van \u20ac 307.204 voor het verbeteren van de kwaliteit van de openbare ruimte in het project Realisatie Vitaliteittuin.\u2019\n\n Maar dan volgt plotseling een aantal zinnen over een aan te leggen ondergrondse waterberging bij het project de Leemerhof, waardoor er nu ruimte beschikbaar gekomen is om andere gebruiksfuncties aan te leggen. En omdat de locatie vlakbij een verzorgingscentrum is gelegen, heeft iemand aan een openbare tuin gedacht waar zo wel jongeren als ouderen kunnen verblijven. \n\n Ook wordt er nu benadrukt dat er binnen het project Leemerhof beperkte financi\u00eble middelen zijn opgenomen voor \u2018de noodzakelijke voorzieningen zoals parkeren en de afvoer van hemelwater\u2019.\n\n Wat ook opvalt is, dat er nooit eerder in het traject van het Leemerhof project (Rialaan) sprake is geweest van een ondergrondse waterberging. Wel is dat in de raadsvergadering van 25 januari 2011 aan de orde geweest bij het project Fazanten-/Patrijzenlaan, bij welke gelegenheid wethouder Van Lith toegezegd heeft dat hij de raad een totaaloverzicht zou doen toekomen van de door Fugro uit te voeren waterhuishouding. N.B. Deze toezegging heeft hij overigens tot op de dag van vandaag niet waargemaakt! Of hebben we hier over een totaal andere waterberging?\n\n En nu dan deze in een commissievergadering naar voren gebrachte wending: een nog niet formeel gerapporteerd tekort van anderhalve ton euro\u2019s op het project Leemerhof\u2026 een luidkeels in de pers aangekondigde subsidie van drie ton euro voor een vitaliteittuin\u2026 waarvan slechts de helft voor die tuin nodig blijkt en de helft gaat naar een ondergrondse waterput voor het project Leemerhof waar men kennelijk helemaal niet voor gebudgetteerd had\u2026 en de vragen, hoe die subsidieaanvraag nou geformuleerd was en wat de Stadsregio hier van vindt, zijn toch onvermijdelijk\u2026\n\n Jou zou in conclusie kunnen zeggen dat er anderhalve ton euro van een ontvangen subsidie onterecht geschoven wordt naar een ondergrondse en over het hoofd geziene waterberging. In ieder geval is het voor de Partij Westvoorne geenszins duidelijk welke Ali Shuffles hier nou weer door het college gemaakt worden. Wat is wat en wat kost wat en waar wordt het op geboekt!? Wij weten het niet en dus beter gezegd: de raad weet het niet. We beraden ons op de te nemen actie v\u00f3\u00f3r en tijdens de raadsvergadering van 29 januari 2013.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=239&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 24 november 2012 wederom geopend. Westvoornaars worden van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nHet recreatieve, toeristische karakter van Westvoorne wordt in menige politieke discussie onderstreept, of het nu gaat om strandhuizen, toeristenbelasting, werkgelegenheid of de samenwerking met andere gemeenten op Voorne Putten.\n\nWestvoorne heeft de toerist veel te bieden, daar is iedereen het wel over eens, maar over de invulling van de mogelijkheden verschilt men nog van mening. Wordt het fun-fun-fun-in-the-sun, of gaan we voor rustige, groene recreatie?\n\nOf kan het allebei? Wie geven we de ruimte en hoe zorgen we ervoor dat Westvoorne niet alleen leuk blijft om te recre\u00ebren, maar ook om te wonen?\n\nIn een gemeente waar toerisme en recreatie een dergelijk belangrijke rol spelen, gaan die plannen natuurlijk iedereen aan. Een ieder die wil komen luisteren of meepraten, is dan ook van harte welkom.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=247&terug=1", "body": "De raad van de gemeente Westvoorne in vergadering bijeen op 12 december 2012,\n\n \n\noverwegende dat:\n\n - op de sluitingsdatum van de tender t.b.v. de verkoop van het Gemeentelijk woonbedrijf, 19 november 2012, geen biedingen uitgebracht zijn; \n\n - de financi\u00eble situatie van wooncorporaties momenteel zeer onzeker is;\n\n - de verantwoordelijk minister heeft laten weten pas in het voorjaar met een eerste reactie op de doorberekening van de maatregelen uit het regeerakkoord m.b.t. de financi\u00eble situatie van corporaties te zullen komen, \n\n - verkoop van het Gemeentelijk woonbedrijf aan een goedgekeurde instelling (bestaande wooncorporatie), mede als gevolg van de onzekere financi\u00eble situatie van corporaties, op korte termijn, niet aan de orde zal zijn;\n\n - de raad, op grond van artikel 84 van de Gemeentewet, de mogelijkheid heeft een commissie in te stellen welke tot taak zal hebben nader onderzoek te doen naar de toekomstmogelijkheden van het Gemeentelijk woonbedrijf en een nieuw raadsvoorstel inzake die toekomstmogelijkheden voor te bereiden, \n\n \n\nis van mening dat:\n\n - de onzekerheid over de toekomst van het Gemeentelijk woonbedrijf voor de huurders, voor de financi\u00eble situatie van de gemeente Westvoorne en voor de bedrijfsvoering van het woonbedrijf een onwenselijk situatie is;\n\n - de financi\u00eble situatie van de gemeente Westvoorne zodanig is dat inhuur van een extern adviesbureau vermeden dient te worden; \n\n \n\nspreekt het voornemen uit:\n\n - een raadscommissie, in de zin van artikel 84 van de Gemeentewet, te willen instellen welke tot taak zal hebben nader onderzoek te doen naar en gesprekken te voeren met onder meer de Huurdersvereniging over de toekomstmogelijkheden van het Gemeentelijk woonbedrijf en een nieuw raadsvoorstel inzake die toekomstmogelijkheden voor te bereiden;\n\n - over dit raadsvoorstel overleg met het college te voeren;\n\n - voornoemde raadscommissie zo spoedig mogelijk in te stellen;\n\n - de griffier en de ondersteunende fracties van deze motie daartoe een uitgewerkt initiatiefvoorstel te laten indienen \n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=251&terug=1", "body": "Het onderwerp brandveiligheid werd in deze vergadering terug gedirigeerd naar de 'juiste' commissievergadering. Het zal in de eerstvolgende BZM vergadering besproken worden. De verwarring werd toegeschreven aan het feit dat de brief van de Inspectie op de agenda stond en dat die brief over gebouwen ging.\n\nWat de PW betreft is de brandveiligheid in de instellingen een zeer belangrijk onderwerp. De gemeente moet haar rol daarin zo goed mogelijk vervullen. We zullen er ook aandacht aan besteden in ons politiek caf\u00e9, omdat het goed zou zijn ervaringen van zo veel mogelijk betrokkenen te leren kennen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=259&terug=1", "body": "- de Raad van Westvoorne in 2007 unaniem een motie van het CDA heeft aangenomen waarin het college werd opgeroepen doelen Smart (Specifiek meetbaar acceptabel realistisch tijdgebonden) te formuleren;\n\n \n\n- in de huidige raadsperiode de Raad zich eerder heeft uitgesproken over het belang van het Smart formuleren van besluiten, voornemens en doelstellingen,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=258&terug=1", "body": "de Partij Westvoorne zeker een voorstander is van deze gemeenschappelijk regeling op het gebied van ICT om te komen tot een meer klantgerichte en effici\u00ebnt werkende organisatie op Voorne-Putten. \n\n Hij pleitte er echter voor om in overleg met de andere deelnemende gemeenten de kwalitatieve doelstellingen, zoals deze geformuleerd zijn in de regeling Syntrophos, in een zelfstandig document alsnog Smart (Specifiek meetbaar, acceptabel, realistisch en tijdgebonden) te formuleren. Alleen maar kwalitatieve targets leidt vaak tot mindere resultaten, terwijl bewezen is dat Smart goals het focussen bevorderen en eerder versnellen dan vertragen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=260&terug=1", "body": "De laatste jaren is de gemeentelijke samenwerking op Voorne-Putten uitgebreid. Westvoorne werkt op op een aantal terreinen samen met \u00e9\u00e9n of meerdere gemeenten in de regio. Dit is ook nodig om taken goed en effici\u00ebnt uit te kunnen voeren. Ook herindeling is een thema dat in onze regio leeft. In Bernisse en Spijkenisse zijn plannen om te gaan fuseren. Bij onze zuiderburen, op Goeree-Overflakkee, zijn per 1 januari de 4 gemeenten opgegaan in \u00e9\u00e9n gemeente. In Den Haag wordt in het kabinet gesproken over de wens om gemeenten minimaal 100.000 inwoners te laten hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=256&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=254&terug=1", "body": "Nee, nee, beste mensen, ik ga geen stuk schrijven over de Koepel Zeeburg. Die steenpuist in de duinen van Oostvoorne is zo hardnekkig dat daar geen antibiotica en een scherpe pen bij zullen helpen. Dus daar zeggen we verder niets over.\n\nVoor de Tweede Wereldoorlog had Oostvoorne een pier aan zee, maar die is in de oorlog gesloopt. De zeer ouderen onder ons zullen dat wel weten, voor de anderen hebben we gelukkig de foto\u2019s nog. Ik vind dat die pier er weer moet komen, want dat trekt tenslotte toeristen, maar niet in Oostvoorne: dat krijgt die steenpuist al. Rockanje is natuurlijk de aangewezen plaats om daar die pier te bouwen. En dat moeten we modern doen. Niet zo\u2019n afgrijselijk lelijk kreng zoals in Scheveningen staat, en waar zelfs Van der Valk niets mee kan, maar een totaal ander design: een drijvende pier!\n\nEn dan niet zo\u2019n ding dat je wel eens elders ziet, gemaakt van oude oliedrums, maar stevige piepschuim blokken met een mooie omhulling. Een jonge architect uit Delft heeft een paar jaar geleden een ontwerp gemaakt voor een drijvende stad op dit soort blokken, dus als daar een huis op kan staan, lijkt mij een aantal wandelaars geen probleem. Bedenk ook dat die blokken gemaakt moeten worden (werkgelegenheid!), dat deze pier uniek is aan de Noordzeekust (toeristen!), dat de pier lekker ver in zee drijft (amateurvissers!), in een sterke waterstroom (opwekking elektriciteit!) met een direct zicht op vermetele zwemmers (scheelt honderd meter zwemmen om iemand te redden!), het tast het duin niet aan en het is een absoluut veilige plek om gemeentelijk vuurwerk af te steken bij de jaarwisseling. Kortom, alleen maar voordelen. En zo zijn er nog tien andere te bedenken.\n\nWe hebben nog 45 weken te gaan tot het einde van het jaar. Als er elke week een idee binnenkomt om Rockanje op te stoten, dan hebben we veel om over te praten en te denken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=255&terug=1", "body": "Afgelopen maandagavond vergaderde de raadscommissie, die onder leiding van Emma van Blom de toekomstmogelijkheden van het gemeentelijk woonbedrijf onderzoekt, voor de eerste maal in haar bestaan. Zowel over het werkplan als het over het vergaderschema voor het komende half jaar werd op constructieve wijze overeenstemming bereikt. \n\n\n\n- Wat zijn de gevolgen van het regeerakkoord voor gemeentelijke woonbedrijven in het algemeen?\n\n - Is er samenwerking mogelijk met andere partijen, bijvoorbeeld in de vorm van inkopen van diensten? Zo ja, welke diensten kunnen we dan inkopen en welke blijven we zelf doen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=264&terug=1", "body": "Betoog PW over het Bestemmingsplan Sanering Glastuinbouw Westvoorne:\n\n Wij maken ons bezorgd om een aantal punten die door indieners van zienswijzen naar voren gebracht zijn:\n\n 1. Indiener 1 stelt dat de voorgestelde woningbouw schadelijk kan zijn voor het exploiteren van de camping aldaar. Dat bezwaar wordt volgens ons wel erg gemakkelijk weggewoven.\n\n 2. In de zienswijze van de VVBV wordt gesteld dat volgens de Geurwet woningen minimaal 100 m van het bouwvlak een agrarisch bedrijf moeten blijven (p.12). Het antwoord wat daarop gegeven is, is veel te gemakkelijk (p.13).\n\nDe wethouder zegt toe een en ander heel zorgvuldig uit te zullen zoeken. Ten aanzien van de inspraak van de heer Conijn, \u00e9\u00e9n van de bewoners van de Lodderlandsedijk, heeft de wethouder toegezegd de bezwaren van de heer Conijn in het overleg met de projectontwikkelaar en de eigenaar aan de orde te zullen stellen. De raad zal, voorfgaande aan de besluitvorming over dit plan, in de raad van 19 februari 2013, over de uitkomsten van dit gesprek op de hoogte gesteld worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=263&terug=1", "body": "Betoog Emma van Blom over Bestemmingsplan Dorpsgebied Rockanje Noord:\n\n Wij hebben in de commissie van november 2012 toen dit BP besproken werd, gevraagd waarom er geen wijzigingsbevoegdheid voor de locatie achter de Zeeman, de gemeentewerf en de percelen ten noorden van de Swinshoek (de Vestahof) opgenomen is, terwijl dat wel gedaan is voor de locatie Rabobank. Het antwoord was toen dat dat moeilijk was, omdat er nog geen concrete plannen voor die locaties zijn terwijl de wijzigingsbevoegdheid voor de Rabobank ook al bestond in het vorige BP. \n\n We vinden dat een beetje een vreemd antwoord. Het klopt namelijk dat een wijzigingsbevoegdheid onderbouwd moet worden (dat is kennelijk duidelijk geworden uit de vernietiging door de RvS van het BP zeegebied), maar dat geldt ook voor een wijzigingsbevoegdheid die overgenomen wordt uit een vigerend BP. Ook dat moet duidelijk geworden zijn uit diezelfde uitspraak van de RvS.\n\n Aangezien de eventuele stedelijke functies, die met de wijzigingsbevoegdheid van de locatie Rabobank mogelijk zijn, volledig overeenkomen met de eventuele functie bij De Zeeman en de Vestahof, zien wij niet in dat de onderbouwing voor de wijzigingsbevoegd van de Rabobank niet gebruikt kan worden voor de twee andere locaties. Of wil de wethouder daar iets heel anders en wat dan wel? Wij kunnen ons niet voorstellen dat er nog meer functies zijn, die benoemd zouden moeten worden.\n\nDan wil ik kort ingaan op een aantal punten uit de zienswijzen:Indieners 2 merken op dat er vroeger onderscheid gemaakt werd tussen drie gebieden (p.6 bovenaan). Doordat uit het voorliggende plan deze drie kenmerken geschrapt worden gaan de verschillende karakters van deze drie gebieden verloren.De PW is het met deze observatie eens. We maken er met ons streven naar vereenvoudiging een eenheidsworst van en dat terwijl alle partijen het dorpse karakter van onze woonkernen zo hoog in hun vaandel hebben staan. Blijkens het antwoord van het college is de wethouder het daar niet mee eens.Dat de beantwoording rammelt blijkt ook uit het antwoord op het bezwaar dat gemaakt wordt aan het gelijkstellen van een woning van 6m hoog met een plat dak aan een woning met een goothoogte van 4 m met een kap (nokhoogte 6) (p.6.c). Het antwoord luidt (p.8.c): Een woning met een platte afdekking van 6 m hoog wijkt niet wezenlijk af van een woning van 4m met een kap. Maar de volgende zin luidt: Weliswaar is een woning met een platte afdekking niet vergelijkbaar met een woning met een kap.De PW vindt daar het volgende van: Wat er in de eerste zin gesteld wordt, wijkt compleet af van hetgeen in de tweede zin staat. Als iets niet wezenlijk afwijkt, is het namelijk wel vergelijkbaar.Wij vinden het een beetje kinderachtig om een zienswijze niet in behandeling te nemen als hij 1 dag te laat afgegeven is, terwijl die wel in behandeling genomen wordt als hij 1 dag te laat door de post bezorgd wordt. Nog kinderachtiger vinden wij, dat er gesteld wordt dat er een ambtshalve wijziging ingevoerd wordt, n.a.v. die zienswijze en er dan bij te zetten dat dat niet n.a.v. die zienswijze gebeurd is.Daarnaast klopt er volgens ons iets niet met die wijziging (p.12 alinea 6). Het gaat om de laatste zin \u2018 De aanpassing in het digitale bestand heeft voor het zicht geen gevolgen voor de plankaart\u201d. Dat lijkt ons onmogelijk, tenzij de omissie alleen in de digitale versie zou zitten (en dat lijk ons ook onmogelijk). Kortom de plankaart dient aangepast te worden.\n\nWij willen wel het volgende voorstel doen er vanuit gaande dat het BP ook zonder onze steun vastgesteld zal worden: Laten we halverwege de volgende raadsperiode deze plannen evalueren. Laten we in kaart brengen wat de gevolgen van het gebruik van deze Bestemmingsplannen zijn. Bijstellen zal moeilijk zijn, maar als we deze evaluatie aankondigen, kan de eventuele schade beperkt worden. Een onderdeel van die evaluatie zou dan een gesprek met de indieners van alle zienswijzen, zowel op de BP als op de Welstandsnota moeten zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=265&terug=1", "body": "Tijden veranderen en met steeds maar weer nieuwe bezuinigingen wordt er nogal wat gevraagd van de gemeente. Waar andere afdelingen ondanks crisis en krimp nog willen vasthouden aan een \u2018gezonde ambitie\u2019 om bijvoorbeeld 600 woningen te bouwen voor leegstand, wordt bij inwonerszaken hard gewerkt om alle nieuwe ontwikkelingen zo goed mogelijk te volgen en het hoofd te bieden.\n\n \n\nVanavond stond het beleidsplan 2013 Participatiebudget op de agenda. Net als vorig jaar, is 2013 een overgangsjaar, in afwachting van nieuw \u2018definitief\u2019 beleid. Dat krijg je nu eenmaal als een regering valt en er bovendien flink bezuinigd moet worden. Inzet blijft maatwerk leveren om iedereen zo veel mogelijk mee te laten doen op de arbeidsmarkt. \n\n De werkloosheidscijfers zijn vorig jaar flink gestegen en stijgen nog steeds. Dat zal ook zijn effect hebben op het aantal bijstandsgerechtigden, zeker met de huidige regelgeving rond werkloosheidsuitkeringen. \n\n Voor het komende jaar wordt het beleid van 2012 grotendeels voortgezet, met een aantal aanpassingen. Dat beleid, en de manier waarop het werd uitgevoerd, was niet slecht, maar er blijft ruimte voor verbetering.\n\n \n\nZo heeft de PW al bij verschillende gelegenheden aangedrongen op een grotere rol van de gemeente zelf als (tijdelijke) werkgever voor mensen die elders moeilijk aan het werk komen. Ook nu wilde de wethouder er niet op ingaan. Er zijn gesprekken gaande met derde partijen, er is een contract met de Catharinastichting, maar waarom niet zelf het goede voorbeeld geven?! Als overheid hebben we daarin misschien een grotere maatschappelijke taak dan het bedrijfsleven, of in ieder geval een belangrijke voorbeeldfunctie.\n\n De PW overweegt een motie over dit onderwerp, om de wethouder aan te zetten tot echte actie. En het is natuurlijk belangrijk (zoals met heel veel onderwerpen) om de blik wat breder te richten. Het helpt bijvoorbeeld niet om werkzaamheden in de groenvoorziening weg te bezuinigen, nog even los van het effect op de schoonheid van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=262&terug=1", "body": "Het onderwerp 'brandveiligheid in zorginstellingen' is al enkele malen rondgeslingerd tussen de commissies BZM en GG om de simpele reden dat de uitleg er over onduidelijk was en bij de verkeerde portefeuillehouder terecht was gekomen. Het zal nu nog een keer in de raad terug moeten komen en hopelijk zal er dan overeenstemming worden bereikt over de gewenste aanpak.\n\n- Er werd toen te elfder ure door de VVD een rammelend amendement ingediend om het CDA mee te krijgen\n\n - Een amendement van artikel 6, lid 2 en 3, waarbij de beperking tot ontheffing aan slechts 1 winkel en de voorwaarde van openingstijd vanaf 16.00 uur geschrapt zouden worden, biedt uitkomst. Het college kan dan ontheffing verlenen aan de 2 supermarkten waar het om gaat, maar het blijft onduidelijk waarom slechts 1 winkel vanaf 16 uur ontheffing zou moeten krijgen.\n\n - Nieuwe wetgeving die verruiming sowieso zal toestaan komt er aan (overigens is het dan nog steeds aan de raad om in meerderheid hierover te beslissen.)\n\n - De afweging moet worden gemaakt of we deze wetgeving afwachten, of dat februari en maart het verschil gaan maken voor de 2 supermarkten in Oostvoorne waar het nu om gaat.\n\n - Vraag is nog steeds wat de VVD nu eigenlijk wil.\n\n - De huidige situatie is ook niet duidelijk: in de bijlagen is er een ambtelijk advies om 11 zondagen extra aan Emte toe te wijzen en AH tot eind 2013 als avondwinkel (vanaf 16 uur \u2013 art 6) de gelegenheid te bieden open te gaan. AH heeft dit een periode gedaan, maar is daar ogenschijnlijk nu weer mee gestopt? Wat heeft het college met dit advies gedaan?\n\n - Vanuit de ambtenaren wordt aangegeven dat de raad art 10 zou kunnen wijzigen, maar waarom niet artikel 6 wijzigen? \n\n - Vorig jaar hebben wij (ongeveer) gezegd: het zou goed zijn het komende jaar serieus werk te maken van de ontwikkeling van een visie op winkelen in Westvoorne, o.a. in samenspraak met winkeliers; maak een totaalplan waarin ook de zondagopenstelling bekeken wordt en bepaal in gezamenlijkheid de toegevoegde waarde en de randvoorwaarden die nodig zijn om er een succes van te maken.\n\n\n\n Over het onderwerp 'Brief gemeente Bernisse over gemeentelijke herindeling' zijn we het als PW eens met het college besluit dat zegt er op dit moment g\u00e9\u00e9n intentie bestaat om de procedure te starten om 1 gemeente Voorne-Putten in de volgende bestuursperiode (2014-2018) te gaan vormen. Natuurlijk zullen wij in alle aanwezig fora als Partij mee blijven denken over de bestuurlijke toekomst van Westvoorne. Op maandagavond 18 februari is er bijvoorbeeld een openbare bijeenkomst in De Man in Oostvoorne, waarbij het plan is dat gemeentebestuur en inwoners in gesprek gaan over gemeentelijke samenwerking en herindeling.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=252&terug=1", "body": "Het betoog van raadslid Leo Gelderland was als volgt:\n\n De opzet van het samenwerkingsverband in Syntrophos is op zich goed geregeld, de idee\u00ebn over de toekomst kwamen eveneens goed over. Er werd ook aangegeven, dat er al aan uitbreiding gewerkt wordt naar andere diensten en dat ook andere gemeenten buiten de regio en derde partijen diensten geleverd kunnen krijgen. De Partij Westvoorne is hier zeker positief over.\n\nDiscussie:\n\n Het niet meedoen van Hellevoetsluis kwam toch wel in een ander daglicht te staan. In deze vergadering werd duidelijk dat de gemeente Hellevoetsluis om verschillende redenen, ook politiek van aard, al heel lang geen trek heeft in gezamenlijk optrekken op automatiseringsgebied. Wim Hartogh van D66 merkte op dat Hellevoetsluis de komende tijd flink investeert in automatisering, hetgeen bepaald niet in lijn is met eerdere verhalen dat de gemeente Hellevoetsluis niet meedeed omdat men net zelf flink had ge\u00efnvesteerd in ICT.\n\n Het lijkt er toch vooral op dat Hellevoetsluis en Spijkenisse elkaar af en toe met een scheef oog aankijken en er beducht voor zijn dat straks de ander de lakens zal uitdelen, mocht de toekomst een stevig samenwerkend of heringedeeld Voorne-Putten gaan brengen. Het zij zo.\n\nConclusie:\n\n De PW concludeert dan ook dat het geen grote ramp is, als een gemeente er voor kiest niet mee te doen. Maar misschien moeten we dan ook in breder verband eens nadenken waar en met wie samenwerking gezocht kan worden.\n\n Een punt van aandacht in de plannen wordt gevormd door de opgestelde kwalitatieve doelstellingen. De samenwerking moet volgens de stukken resultaat opleveren, maar nergens wordt duidelijk hoeveel resultaat en hoe dat gemeten gaat worden. Dan is het moeilijk om te beoordelen of de samenwerking aan de verwachtingen en eisen voldoet.\n\n Eerder deze raadsperiode werd bijvoorbeeld door Ruud Dukker van de VVD geopperd de SMART-methode te hanteren, zodat je altijd goed kan beoordelen wat je inspanning oplevert. Deze plannen, die toch heel ingrijpend zijn, voor personeel en financi\u00ebn, voldoen daar op geen enkele manier aan.\n\n Toen we dit naar voren brachten was de reactie niet: 'we zullen hier nog eens aandacht aan geven', of 'misschien moeten we hier nog eens over nadenken of het anders formuleren', maar volgde er eigenlijk de standaard reactie: het was wel goed zo, niet zo zeuren. De wethouder zei er al helemaal niets over en voorzitter Heindijk was vooral teleurgesteld dat het onderwerp niet als hamerstuk naar de raad kon.\n\n Is het dan echt zo erg om zaken beter te regelen dan nu in eerste aanleg was gebeurd, als de opmerking van de oppositie komt?! De PW gaat nog eens nadenken of een amendement of motie mogelijk is, om de doelstellingen zorgvuldiger te formuleren en meetbaar te maken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=261&terug=1", "body": "Wel wordt er nu hard geroepen dat terwijl dit allemaal duidelijk is geworden middels de zogenaamde september en december 2012 circulaires, de informatievoorziening van het rijk over de hoogte van de algemene uitkering aan de gemeenten, maar dat de mei circulaire 2013 veel roet in het eten zal gooien. Hel en verdoemenis wordt er gepredikt, maar we zijn echt niet vergeten dat Van Montfoort dat ook v\u00f3\u00f3r september vorig jaar deed en dat het uiteindelijk dan toch wel gewoon mee is gevallen.\n\nHet is duidelijk dat men een rookgordijn optrekt om te verbloemen dat de slechte financi\u00eble situatie, waarin dezelfde 'men' Westvoorne gedurende de laatste drie jaar plus heeft gemanoeuvreerd, niet zo zeer iets te maken heeft met de kortingen op de algemene uitkering aan het gemeentefonds, maar in de eerste en, je zou gerust kunnen zeggen ook in de laatste plaats, met het abominabele financi\u00eble beleid en beheer van de centjes van dit college! De invloed van de de gigantische en onverantwoorde uitgaven, die college en coalitie categorisch goedgekeurd en uitgevoerd hebben de laatste jaren, op het weerstandsvermogen en het vermogen van Westvoorne is meer dan een ordegrootte groter dan de invloed van de maatregelen die het rijk genomen heeft en nog gaat nemen. Ter gedachtenbepaling: er is meer dan 10 miljoen euro uitgegeven aan het vermaledijde glasplan van Klok en we hebben er niets voor teruggekregen. En eentje in de categorie 'een onsje minder' maar toch een bedrag dat velen van ons naar warmere oorden zou doen vertrekken: er is 2 miljoen uitgegeven aan De Rots en het gras moet er nog steeds gemaaid worden. En zo is er een lijst van strategische en financi\u00eble miskleunen, welke de Partij Westvoorne gedurende de laatste drie jaar voortdurend aan de kaak heeft gesteld.\n\nGedurende deze commissievergadering werden door de PW onder meer de onderstaande vragen gesteld. Het zal niemand verbazen, dat er geen goede antwoorden op kwamen. De wethouder verschool zich achter drie ambtenaren, maar ook daardoor werd het niet duidelijker. Men wil nu eerst de mei circulaire afwachten en ondertussen de raad bij blijven praten in sessies zoals deze 4 februari commissie. Wij noemen dat 'praatjes pot' en wij zijn daar niet van gediend. Men wenst de 2013 mutaties, die bekend zijn, nog niet als begrotingswijziging te verwerken, men wenst de financi\u00eble ontwikkelingen en status niet formeel te rapporteren en men wenst nu zelfs de kadernota af te schaffen!!! Dat laatste werd in een slecht uitgevoerd en duidelijk voorgekookt een-tweetje tussen Van Montfoort en partijgenoot Dukker opgevoerd en met applaus door de coalitie begroet. Wij vinden dit schandalig en weinig professioneel en de fractie van de Partij Westvoorne neemt daar afstand van. Het laatste woord is er nog zeker niet over gezegd.\n\nDe door Emma van Blom en Jeroen Noordermeer gestelde vragen en gemaakte opmerkingen:\n\n 1. Wat is het doel van deze toelichting \u2018Stand van zaken financi\u00ebn\u2019?\n\n 2. Laten de cijfers, vergeleken met die in de Begroting 2013, niet een gunstiger beeld zien? \n\n 3. Waarom worden de positieve mutaties nu niet verwerkt? \n\n In euro\u2019s: + 38.000 voor boekjaar 2010, +7.000 voor boekjaar 2011, +4.500 voor boekjaar 2012 en + ruim 77.000 voor 2013!! \n\n Er wordt gezegd dat de onzekerheid nog te groot is! Welke onzekerheid vragen wij ons af? Dat werd ook gezegd over de september en december circulaires. Die zijn nu bekend en alles valt mee! \n\n Wij vinden dat we niet moeten wachten tot nu ook de mei circulaire op tafel ligt, n\u00fa de mutaties voor 2013 verwerken graag, zodat we weten waar we staan als gemeente. Zo mogelijk ook voor de jaren 14/15/16 daarna!! \n\n 4. En waar staan we los van deze kleine door het Rijk veroorzaakte rimpel! \n\n De negatieve invloeden van ons eigen beleid lijken ons veel groter: \n\n - het schuiven tussen budgetten\n\n - het in stand houden van te veel reserve potten\n\n - het cijferen ten behoeve van het weerstandsvermogen en daarbij de werkelijkheid uit het oog verkiezend\n\n - het schuiven met doorberekende uren\n\n - het goedkeuren en uitvoeren van verlies gevende projecten, want hoe staat het nu met de projecten die met het woonbedrijf mee verkocht zouden worden\n\n - het in fietsen van goedkeuringen in rapportages als begroting, kadernota en bestuursrapportage \n\n - het ontbreken van continu\u00efteit tussen de verschillende rapportages\n\n 5. Waarom worden er in bijlage 1 blz. 1 plotseling cumulatieve getallen gegeven? \n\n 6. Zijn door de meevallers de stelposten en de doorgevoerde bezuinigingen niet veel te groot?\n\n 7. In bijlage 3 noemt Deloitte een aantal voor de jaarrekening controle 2012 belangrijke en noodzakelijke zaken:\n\n- actualiseren van exploitatieopzetten van per 31 dec 2012 in exploitatie zijnde gronden\n\n - een voorzienig treffen of de bestaande voorziening aanvullen voor complexen die mogelijk met een verlies worden afgesloten\n\n - herzien calculaties intern of door een externe deskundige kritisch te laten beoordelen, \n\n dat wil zeggen:\n\n - het beoordelen van projectdocumentatie (dossiers!!) \n\n - de onderbouwing van gehanteerde uitgangspunten en gebruikte parameters\n\n - de onderkende risico\u2019s en claims \n\n - de doorrekening van verschillende scenario\u2019s\n\n - de analyse van de afwijkingen ten opzichte van de eerdere versies\n\n - de juiste berekeningswijze en de raadsbesluiten inzake het project en de bijdragen hieraan\n\n \n\nN.B. De PW roept dit nu al jaren! Wat gaat de wethouder hier nu mee doen??? \n\n \n\n8. Wat betreft het BTW compensatiefonds, de wet HOF en het schatkistbankieren heeft de VNG een onderhandelingsakkoord opgesteld en daarover een akkoord bereikt met het kabinet. Heeft Westvoorne hierover meegestemd? Tot en met 31 januari! \n\n Let op: 307 gemeenten hebben gestemd 192 voor en 115 tegen \n\n 21% niet gestemd worden opgeteld bij de voorstemmers\n\n TOTAAL 73 procent voor", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=268&terug=1", "body": "Het eerste onderwerp dat sneuvelde was de motie Jeugdraad en in de drie en een half uur daarna werd zo goed als alles gekortwiekt. Van de vijf ingediende moties werd er slechts \u00e9\u00e9n aangenomen, omdat men geen kwaad zag in een evaluatie die pas in de volgende raadsperiode genomen zou moeten worden, maar zelfs daarin stemden VVD en GBW tegen\u2026\n\nGeen schijn van kans dus, aangaande welk voorstel dan ook, voor een goede discussie of zelfs maar een begin van een overleg. Het bestemmingsplan Rockanje Noord, de afgewezen zienswijze van HRL, de kostbare sanering van glas, het scheppen van extra arbeidsplaatsen in Westvoorne\u2026 Het acht tegen zeven monster sloeg ouderwets genadeloos toe en dus deed Westvoorne op een stevig aantal punten nog weer eens een stapje in welzijn terug\u2026\n\nBij de ingekomen stukken verzocht de PW het presidium de volgende drie onderwerpen te agenderen:\n\n - Nummer 1. Concept-ontwerp voor de bestemmingsplannen Europoort en Maasvlakte. Graag in de eerste plaats agenderen voor de commissie GG , maar gezien de ernst van dit onderwerp met betrekking tot onze leefomgeving zouden wij ook graag een follow-up bespreking in de raad willen zien. \n\n - Nummer 4. Financi\u00eble afwikkeling liquidatie GGD. Naar aanleiding van dit onderwerp, de punten 5 en 6, te weten respectievelijk kosten, baten en dekking en risicomanagement plusweerstandsvermogen, waarin gesteld wordt, dat de genoemde productoverschrijding van 15.000 euro noopt tot dekking uit de algemene reserve en dientengevolge leidt tot een negatieve be\u00efnvloeding van het weerstandsvermogen, zouden wij specifiek over het onderwerp 'status weerstandsvermogen en het rapporteren daar van' graag een discussie voor de Raad geagendeerd zien. \n\n - Nummer 6. Ontwerpbestemmingsplan Dorpsgebied Oostvoorne. Wij zouden graag de ingediende zienswijzen en de beantwoording daarvan als raad willen bespreken onder meer gezien de hogere grenswaarde te opzicht van de wet geluidhinder.\n\nDe PW heeft aangegeven een aantal stukken tekst (bladzijde 12 en 13) zodanig incompleet te vinden dat de ernst van de situatie onderbelicht blijft en \u00e9\u00e9n onderwerp (blz. 11) zelfs niet terug te kunnen vinden, hoewel het een handeling betreft die wettelijke onjuist is en dus correctie behoeft:\n\n vierde zin te wijzigen in: 'De heer Huisman zegt het niet acceptabel te vinden dat de antwoorden van het college op de vragen over de 2e Bestuursrapportage 2012, die door Partij Westvoorne zijn gesteld tijdens de raadsvergadering van 18 december 2012, pas op 29 januari 2013 om 16.30 uur worden toegezonden omdat er dan niet genoeg tijd meer is om deze antwoorden v\u00f3\u00f3r de raadsvergadering te bestuderen.'\n\ntoevoegen: 'De heer Huisman reageert door te zeggen dat de vragen in de raad van 18 december duidelijk gesteld zijn en dientengevolge op 'raad in beeld' terug te luisteren waren en dus beschikbaar waren, ook voor de wethouder. Hij zegt verder dat schriftelijk indienen niet aan de orde had moeten zijn en dat hij dan ook geen boodschap heeft aan de door de wethouder vermelde procedure.'\n\ntoevoegen:'In de vorige raadsvergadering heeft een meerderheid van de raad besloten om de verhuiskosten aangaande het project Patrijzenlaan-Leemerhof toe te voegen aan de boekwaarde van dit project. De uitleg was toen dat deze hogere boekwaarde zou worden betaald door de toekomstige eigenaar. In deze vergadering is duidelijk geworden dat de verkoop van het project vooralsnog niet doorgaat en dat de hoogte van de boekwaarde voor de toekomstige koper een beletsel is. De vraag komt nu naar voren of het volgens de regelgeving, zoals beschreven in de BBV, het \u00fcberhaupt mogelijk is verhuiskosten toe te voegen aan de boekwaarde en of een hogere boekwaarde dan de marktwaarde wel kan. De gemeente dient zich aan de wet te houden, ik zou dan ook graag de visie van de wethouder financi\u00ebn willen vernemen of het niet beter is om de verhuiskosten te dekken uit de post onvoorzien of uit de reserve woonbedrijf.'\n\nVerder is Leo Gelderland van de PW van mening, dat de door wethouder Mulder voorgestelde tekstwijziging op pagina 12 niet terecht is. De huidige tekst is wat er gezegd is en het voorstel strookt daar niet mee. Er wordt tijdens de vergadering een fles wijn op gezet dat Gelderland gelijk heeft en gezamenlijk zullen zij \u2018raad in beeld raadplegen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=257&terug=1", "body": "Wij hebben ons verbaasd over de beantwoording van onze schriftelijke vragen over dit agendapunt, aangezien die niet in lijn zijn met hetgeen de wethouder in de commissie gezegd heeft. In de commissie stelde de wethouder dat er een bedrag van anderhalve ton vrij zou vallen door, laat ik het maar zo noemen, \u2018wat geschuif met subsidiegeld\u2019. Op mijn vraag over de reservering van dat bedrag voor de ontwikkeling van het dorpsplein Rockanje, antwoordde hij dat dat niet mogelijk was, omdat het gebruikt moest worden voor een tekort op de Leemerhof. In zijn schriftelijke beantwoording op vragen hierover stelt hij dat het project Leemerhof geen tekort kent. De geluidsband van de commissievergadering zal hier uitkomst moeten bieden. Wij hebben daar al om gevraagd, wij zullen die beluisteren en hier dan later op terugkomen. \n\n Wat nu echter wel duidelijk geworden is uit de schriftelijke antwoorden is dat de ondergrondse waterberging een tijdelijke voorziening is omdat de oorspronkelijk geplande waterberging voorlopig van de baan is aangezien SOR en Delta vooralsnog hun deel van het project niet gaan realiseren. Of en wanneer dat wel het geval is, is voorlopig niet duidelijk.\n\n Oorspronkelijk zouden SOR en Delta de waterberging van het totale plan betalen (dat maak ik tenminste op uit de ontvangen antwoorden op). Blijkbaar was er dus door de gemeente niet gebudgetteerd voor de waterberging van de Leemerhof, behalve dan voor een zoals in de beantwoording staat \u2018kwalitatief slecht beheersbare vijver\u2019. Overigens raar om daarvoor geld te reserveren. Met andere woorden, de vraag is of er, nu SOR en Delta niet mee doen, wel degelijk een tekort is, omdat er blijkbaar niet gebudgetteerd is voor een kwalitatief goede waterberging. Of zie ik dat verkeerd?\n\nIn conclusie stellen wij vast, dat we nu dus van subsidiegeld een \u2018tijdelijke\u2019 ondergrondse waterberging krijgen en daar bovenop een vitaliteittuin.\n\n In principe hebben wij daar geen probleem mee, behalve dan dat het hele voorstel weer bulkt van onduidelijkheden, zoals:\n\n 1. Wat is tijdelijk? \n\n 2. Stel SOR en Delta haken helemaal af, is die tijdelijke aanleg dan kwalitatief goed genoeg voor een permanente oplossing?\n\n 3. Hoe zit het met de geplande verbinding in het kader van waterberging tussen het project Patrijzenlaan/Fazantenlaan en de Vijf Bladeren, nu er gekozen wordt voor deze tijdelijke ondergrondse waterberging? \n\n 4. Wat zijn de kosten van het onderhoud van de vitaliteittuin (mevrouw Langendoen heeft daar in de commissie ook al naar gevraagd) en van de waterberging? \n\n Zonder duidelijke antwoorden op deze vragen kunnen wij helaas niet instemmen.\n\n \n\nTenslotte zou ik willen vragen wanneer er eindelijk eens een plan ontwikkeld wordt waarmee subsidie aangevraagd kan worden voor de realisatie van een aantrekkelijk dorpscentrum Rockanje.\n\nConclusie:\n\n De beantwoording door wethouder Van Lith maakt zaken helaas niet duidelijker. We kunnen ons toch niet aan de indruk onttrekken, dat er een warrig verhaal wordt opgehangen om een aantal dingen te verbloemen: \n\n - Dat het project Leemerhof niet gebudgetteerd had voor een waterberging om de simpele reden dat Delta en SOR dit financieel aan boord hadden genomen in het totale Fazano project (Fazanten-/Patrijzen-/Rialaan)? Wij denken het, maar wij weten het niet! \n\n - Of er dan echt aan de stadsregio om geld gevraagd is voor zowel de vergeten waterberging (=het budget tekort) als de vitaliteittuin? Wij vragen nu om bewijs, maar we weten het nog niet! \n\n - Hoe het waterhuishoudingprobleem van de Vijf Bladeren, dat meegenomen zou worden in de waterberging van het Fazano project, nu opgelost gaat worden? Wij weten het echt niet!\n\n - Wat er gebeuren moet met de waterberging als het Delta/SOR gedeelte van het Fazano project in de toekomst toch doorgaat? Joost mag het weten! \n\n - Of de stadsregio blij zal zijn wanneer ze zouden vaststellen dat de helft van hun subsidie gebruikt wordt om een financieel tekort weg te werken? Ook dat weten wij niet, maar wij hebben zo onze twijfels!\n\n - Of de gemeente Westvoorne blij zal zijn wanneer ze in de toekomst zouden vaststellen dat de onderhoudskosten van deze hybride installatie aanzienlijk hoger zijn dan het bedrag dat nu niet is uitgerekend? Wij weten het niet, maar we vragen ons af waar dat geld dan weer vandaan zou moeten komen!\n\nHet zou toch wel prettig zijn als er eens een keer recht door zee, accuraat, concreet en in detail aan de raad gepresenteerd zou worden hoe zaken in elkaar steken. Zodat wij een even zo concreet en accuraat oordeel kunnen vormen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=394&terug=1", "body": "Was het al een bizar idee dat met veel overheidsgeld (400 miljoen) een beetje CO2 gaat worden opgevangen, als doekje voor het bloeden dat Rotterdam in de verste verte zijn toezegging over terugdringen van de uitstoot niet kan nakomen en er bij deze buur 2 fonkelnieuwe steenkoolcentrales op oneigenlijke gronden zijn neergezet, de reactie van VVD, CDA en duurzaamheidspartij D66 in de gemeenteraad van Westvoorne op een PW-motie hierover was zo mogelijk nog gekker.\n\nDe PW wil met de motie duidelijk maken dat Westvoorne grote bezwaren heeft tegen dit belastinggeld verslindende project, dat er mogelijk toe zal leiden dat de centrales langer open kunnen blijven, waarbij Westvoorne niet alleen deelt in CO2, maar ook in fijnstof, zware metalen, enz. Het is niet voor niets dat onze regio tot de meest ongezonde van Nederland behoort.\n\nWonderlijk was dan ook om te zien, dat eerst de VVD het maar niks vond dat nota bene een lokale partij zich druk maakte over een onderwerp dat op landelijke schaal werd geregeld. Daar waren we toch ook veel te klein voor?! \u2018Duurzaamheidspartij\u2019 D66 volgde met de opmerking dat Westvoorne gewoon mee moest doen om het energieakkoord uit te voeren en dat het project echt niet tegen \u00e1lle afspraken inging. CDA kwam naast het Calimero-verhaal ook nog met de onzinnige opmerking dat we nog wel eens blij zouden kunnen zijn met die CO2, omdat we er straks fijn beton van kunnen maken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=267&terug=1", "body": "Zitten drie burgemeesters na de vergadering nog even na te praten over het hoe en wat van de nieuwe brug over het Haringvliet. Deze brug moet vanaf de Maasvlakte aansluiten op de N57 op Goeree Overflakkee. De bedoeling is dat het een tweebaans brug wordt.\n\n\u201cwij zouden het heel anders aanpakken. Wij zouden geen adviseurs inhuren, want gebleken is dat onze eigen wethouders en ambtenaren goedkoper en beter zijn. Ook wij zouden van twee kanten tegelijk gaan bouwen. En als blijkt dat we in het midden bij elkaar komen is dat prima, maar lukt dat niet dan bouwen we gewoon door en hebben we meteen een vierbaansweg\u201d", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=266&terug=1", "body": "Nog zo\u2019n bezuinigingsmaatregel die zijn effect zal hebben op de aantrekkelijkheid van onze gemeente is het afschaffen van de subsidieverordening voor gemeentelijke monumenten. \n\n Als reden voor intrekken van de verordening wordt het volledig en structureel wegbezuinigen van het budget genoemd. Een simpel gevalletje van oorzaak en gevolg volgens de coalitie. Een hamerstuk.\n\n Wij denken daar iets anders over.\n\n\n\n Ten eerste is ten tijde van de bezuinigingen niet of nauwelijks inhoudelijk ingegaan op de inhoud van de verordening. Natuurlijk, de PW heeft het naar voren gebracht als onderdeel van ons amendement rond de bezuinigingen, maar door de coalitie werd zoals te doen gebruikelijk niet of nauwelijks inhoudelijk gereageerd. De opmerking van CDA-er Vriend dat we dan maar tijdens de begrotingsbehandeling de discussie aan hadden moeten gaan is dan ook te zot voor woorden. Als het om de inhoudelijke discussie gaat, geeft de bende van 8 immers nooit thuis, hoe hard we ook proberen.\n\n Maar er zou sowieso aanleiding moeten zijn om nader in te gaan op de afschaffing van de verordening. Zo is er veel onduidelijkheid over de cijfers. We hebben met het wegbezuinigen van de subsidie 4.695 euro per jaar bespaard, maar nu blijkt dat er zo\u2019n 20.000 euro per jaar werd uitgegeven de laatste tijd. Ook is er nog een reserve van dik 175.000 euro, zodat we zelfs na de bezuiniging de verordening nog een jaar of 8, 9 zouden kunnen blijven uitvoeren. We hebben het diverse keren naar voren gebracht, maar dacht u dat er iemand inhoudelijk reageerde? Welnee.\n\n\n\n Die reserve, daar zou het wel eens om te doen kunnen zijn. Immers met het schrappen van de verordening komt er dan 175.000 euro vrij die kan worden toegevoegd aan de algemene reserve. De bodemloze put van financieel expert Van Montfoort.\n\n Dan is er nog een kwestie: de lusten worden geschrapt, maar de lasten blijven. De gemeente blijft eisen stellen aan eigenaren en bewoners van gemeentemonumenten, zonder er iets tegenover te stellen. Zo kennen we hen weer. Er wordt volstrekt niet inhoudelijk ingegaan op de verdere reikwijdte van de verordening. Staat het eigenaren/bewoners van gemeentelijke monumenten nu vrij om te doen wat ze willen met hun beeldbepalende panden ? Zijn de redenen waarom we deze verordening ooit hebben ingesteld nu helemaal niet meer valide? Waarom niet? \n\n\n\n Ook dit punt gaf voor de coalitieleden geen aanleiding er eens over te praten, laat staan na te denken. D66-er Wim Hartog wilde dan nog wel zeggen dat de monumentenverordening als geheel nog eens tegen het licht gehouden moest worden en vanuit de VVD kwam de suggestie om dan maar bij het rijk aan te kloppen voor subsidie. Afschuiven maar, de wethouder heeft zakgeld nodig.\n\n Door een inwoner was de suggestie gedaan eens te kijken of participatie verbonden zou kunnen worden met het uitvoeren van werkzaamheden in het kader van de subsidieverordening. Het mes aan twee kanten laten snijden zogezegd. De gemeente verstrekt subsidie, op voorwaarde dat werkzaamheden worden uitgevoerd door lokale bedrijven, aan te wijzen door het college, waarbij ook mensen kunnen worden ingezet in het kader van het participatiebeleid. Geen gek idee en op zijn minst het bespreken waard. De wethouder had het er niet over en met 4 coalitiepartijen die het hele onderwerp af wilden doen als hamerstuk, leek een discussie niet echt zinvol. Ook hier beraden we ons op een motie, hoewel er een aantal haken en ogen aan zo\u2019n maatregel zitten en het bovendien lijkt dat de 8 toch alweer besloten hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=10&terug=1", "body": "Die avond moesten we noodgedwongen naar de HAP in Spijkenisse. Op zich was dat al een kanniewaarzijn situatie na eerder die dag een onderzoek in \u2019t Dirkslandse ziekenhuis\u2026 maar ja, bij onze postcode hoort \u2018after hours\u2019 nou eenmaal een Spijkenisser hap. Maar daarover meer op een ander moment, in een ander gezelschap\u2026\n\nMet nog een drie kwartier tot de afspraak namen we de N218 via Brielle, Heenvliet en Geervliet. Gestadig en zoals het een brave burger betaamt net onder de 80 km per uur, voorzichtig over de verschillende kruispunten, netjes stoppend voor oranje en zeker voor rode lichten\u2026 Er was nauwelijks verkeer en dus arriveerden we keurig op tijd om \u2026na ruim een uur wachten\u2026 de terugtocht weer te aanvaarden\u2026 Spijkenisse, Geervliet, Heenvliet, Brielle tot in Tinte\u2026\n\n Wie schetst mijn verbazing toen er enkele weken later drie beschikkingen op de mat vielen voor te hard rijden op drie verschillende kruispunten op de door ons afgelegde \u2018hap route\u2019. Met respectievelijk 62, 59 en 57 km per uur waren wij om kwart voor acht, zes en zeven minuten over negen langs drie groene stoplichten gedenderd, hetgeen resulteerde in een totale boete van 135 euro!\n\nBezwaar hebben wij dan ook fluks en vrolijk aangetekend, daarbij verwijzend naar de in december 2014 geuite klachten van veel burgers over de toen al bestaande identieke situatie op het kruispunt bij Heenvliet. Het AD Voorne Putten berichtte er toen over met de vermelding dat wethouder Mourik van Spijkenisse zich het lot van de honderden bekeurde automobilisten aantrok en beloofd had de zaak uit te zoeken, omdat ze het vreemd vond dat juist bij die ene flitspaal de ene na de andere bon viel\u2026\n\nKunnen wij dan concluderen dat na dit onderzoek besloten is om het Heenvlietse principe naar alle flitspalen langs de N218 uit te breiden? Zodat de al vette melkkoe tot melkweg is verworden? Want het geld m\u00f3\u00e9t binnenstromen via deze flitspalen. Wij zullen toch beslist niet de enige zijn die nietsvermoedend deze fuiken zijn binnengereden? Doe maar eens een rekensommetje en je belandt al snel in getallen met zes nullen op jaarbasis\u2026\n\nDe reactie van het OM op mijn bezwaarschriften is inmiddels binnen: ongegrond verklaard! Ik had anderszins gehoopt, maar het lijkt er dus op dat dit \u2018flitscircus\u2019 echt zo zal blijven bestaan. Jammer toch, want als men weggebruikers om veiligheidsredenen wil attenderen op de naderende stoplichten zijn er toch wel degelijk andere mogelijkheden beschikbaar dan flitsende melkkoeien!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=270&terug=1", "body": "De zienswijze van indiener 3, Houd Rockanje Laag, is niet in behandeling genomen, omdat, zo werd gesteld, indiener 3 de zienswijze een dag te laat had ingediend. Wij hebben er begrip voor dat zienswijzen binnen de daarvoor gestelde termijn ingediend moeten worden, hoewel we het een beetje kinderachtig vinden dat een zienswijze die op de laatste dag op de post gedaan wordt en dus pas de dag daarna ontvangen wordt wel in behandeling genomen wordt maar eentje die 1 dag te laat afgegeven wordt niet. Nu er zo\u2019n gedoe over is ontstaan zal de rechter er wel weer aan te pas moeten komen of dat allemaal zo kan. Het is dan wel raar dat tegen die rechter gezegd moet worden dat er verschillende termijnen in omloop zijn in Westvoorne. Zo heeft \u00e9\u00e9n van de indieners van een zienswijze op de Nota Ruimtelijke kwaliteit, die eveneens om uitstel gevraagd had een termijn van 14 dagen gekregen, gerekend vanaf de dag waarop de uitstelbrief is verzonden. Uiteindelijk werd er zelfs een termijn van 16 gehanteerd. De uitstelbrief die indiener 3 (dit BP) ontvangen heeft, is gedateerd 6 december. Welnu, 6 december plus 14 dagen is 20 december en niet 18 december. Wij vinden niet dat de ene indiener 16 en een andere 12 dagen gegeven kan worden. Als we zo voor de uniformiteit van regels zijn, dan ook graag wanneer het om termijnen gaat.\n\nOverigens is het ook zo dat een gemeentebestuur niet verplicht is een zienswijze niet ontvankelijk te verklaren. Nee, zij k\u00e1n daartoe besluiten, maar hoeft dat niet te doen... \n\n Wij zouden graag zien dat de zienswijze van HRL alsnog beantwoord wordt.\n\n Naar aanleiding van de zienswijze van HRL hebben wij de wethouder gevraagd te onderzoeken hoe het met stankcirkel van het agrarische bedrijf achter de Dorpsweg 56 en 58 zit. Blijkbaar heeft de wethouder dat niet onderzocht, want anders had hij toch wel geantwoord.\n\n De ontwikkelingslocatie De Rots ligt gedeeltelijk binnen een straal van 50 meter van dit bedrijf. Afhankelijk van de vergunning van het bedrijf zou het, in het kader van het activiteitenbesluit (voormalige wet geurhinder), ook om een cirkel van 100 meter kunnen gaan.\n\nTot slot wil nogmaals opmerken, wat wij bij alle andere nieuwe bestemmingsplannen ook opgemerkt hebben:\n\n De drang tot het vereenvoudigen en tegelijkertijd verruimen van alle bouwregels in combinatie met het uitkleden van de Welstandsnota, zal volgens ons tot grote problemen leiden. Daarnaast zal het zeker niet leiden tot het behouden en versterken van de dorpse karakters van onze woonkernen. Voor mijn fractie een speerpunt en daarom zullen wij wederom niet met het vaststellen van dit BP instemmen.\n\n \n\nWij willen wel, via een motie, het hierna volgende voorstel doen, er vanuit gaande dat het BP ook zonder onze steun door de bekende meerderheid van de raad vastgesteld zal worden: Laten we in het voorjaar van 2014 deze plannen evalueren. Laten we in kaart brengen wat de gevolgen van het gebruik van deze Bestemmingsplannen zijn. Bijstellen zal moeilijk zijn, maar als we deze evaluatie aankondigen, kan de eventuele schade beperkt worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=271&terug=1", "body": "Voor de zoveelste keer blijkt dat de coalitie zichzelf met hun ondeugdelijk glasbeleid in de problemen werkt. Keer op keer brengen zij tuinders, omwonenden en ontwikkelaars in de problemen. Daarnaast wordt er nog steeds, onnodig, gemeenschapsgeld aan saneringen uitgegeven.\n\n Wij hebben steeds voor alle problemen gewaarschuwd en ook steeds weer, want zo zijn wij nou eenmaal, reparaties, in de vorm van moties en amendementen, aangedragen. Die even gemakkelijk als dom (ik zeg het maar een keertje) afgewezen werden. Ook dit plan is weer een typisch voorbeeld van hoe een goed idee, door de zogenaamde \u2018ruimtelijke regie\u2019 van de gemeentelijke glasgroep het putje in geholpen worden. \n\n Die ruimtelijke en financi\u00eble regie, in handen van de glasgroep, heeft een en al ellende opgeleverd: het plan Stuifakker, het plan Drenkeling en de verspilling van meer dan 10 miljoen euro. De glasgroep, onder leiding van de opgestapte wethouder Klok, heeft ons alleen maar mislukkingen opgeleverd en dat terwijl er door anderen, net als nu, goede plannen aangeleverd werden.\n\n De polders moesten open blijven, daarom moest het glas gesaneerd worden. En wat gebeurd er? De glasgroep schrijft \u2018lintbebouwing\u2018 voor. Niet omdat dat door de raad beslist is, want die heeft beslist dat clustering rondom een cul-de-sac net zo goed mogelijk moet zijn, maar omdat de glasgroep zo\u2019n goed ruimtelijk inzicht heeft, ongeveer net zo goed als hun financi\u00eble inzicht... Het gevolg: langs de dijken in ons open polderlandschap staan nu op verschillende plaatsen grote villa\u2019s met hekken en hagen en het zicht op die prachtige open polder daarachter is verdwenen. \n\n Ook voor dit plan gold: lintbebouwing. Alleen niet langs de bestaande weg, maar langs een nieuw aan te leggen parallelweg. Wanneer er voor clustering gekozen was, hadden we nu vanavond niet met twee lijnrecht tegenover elkaar staande partijen gezeten. \n\n Omdat wij vinden dat de glasgroep opgeheven moet worden, zullen we daar een motie voor indienen.\n\n\n\n \n\nDe raad van de gemeente Westvoorne in vergadering bijeen op 19 februari 2013, \n\n \n\noverwegende dat: \n\n - het glasbeleid moet worden herzien,\n\n \n\nis van mening dat: \n\n - reserves gebruikt door het glasbeleid weer dienen te worden aangevuld;\n\n - vanwege de einddatum van de provinciale subsidie, per 1-1-2017, haast dient te worden gemaakt met de sanering;\n\n - de markt, anders dan de gemeente, wel kans ziet om gelden te genereren voor de sloop van kassen;\n\n - bouwen van een klein aantal woningen (ca. 30) op een klein aantal locaties (ca. 3 \u00e1 4) een verbetering is van de ruimtelijke kwaliteit, door het weghalen van de kassen en de uitbreidingsruimte daarvan (totaal ca. 30 ha);\n\n - er geen woningbouwlocatie door de gemeente aangewezen behoeft te worden;\n\n - de bouwlocaties van de compensatie woningen moeten liggen in het \u201cAchterduinlandschap\u201d (zie bijgevoegde kaart);\n\n - zoals eerder bepaald, de bouwwijze via een cul-de-cac naast lintbebouwing de voorkeur verdient,\n\n \n\nverzoekt het college:\n\n - gezien de onvoldoende resultaten, zowel op ruimtelijk als financieel gebied inzake het glasbeleid, te kiezen voor de onderstaande nieuwe strategie: \n\n - ruimte te bieden aan de betreffende marktpartijen om, met het oog ruimtelijke kwaliteitsverbetering, met plannen te komen voor de sanering van het glas in het buitengebied;\n\n - er op toe te zien dat de bouwlocaties voor compensatie woningen liggen in het gebied \u201cAchterduinlandschap\u201d (zie bijgevoegde kaart);\n\n - zorg te dragen voor een, voor de gemeente, budgettair neutrale sanering;\n\n - via een op te richten glasvereveningsfonds te trachten, de door het voormalige glasbeleid gebruikte reserves zo veel mogelijk aan te vullen;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=276&terug=1", "body": "Op de herhaalde vraag van de PW naar de uitkomst van het door hem toegezegde onderzoek naar de gevarencirkel van de Maasvlakte en de eventuele servituten aldaar in verband met de voorgenomen ontwikkeling van de Stormvogel, antwoord Hans van Lith zeer ontwijkend en zelfs bits waar het ging om een tijdslimiet. Onterechte irritatie, wanneer je gewoon je huiswerk weer eens niet gedaan hebt\u2026 \n\n Verder verzocht Emma van Blom bij de rondvraag het rapport \u2018Groei\u2026vergeet het maar\u2019 van de vereniging Onderdak Westvoorne te agenderen en daarbij de vOW uit te nodigen aan tafel. Zij benadrukte, dat het van belang is dit stuk zo snel mogelijk te bespreken, omdat krimp of groei de basis vormt voor heel veel andere beleidsstukken, zoals de detailhandel, de woonvisie en de toekomstvisie.\n\nEen uur durende presentatie, over de voorgenomen opslag van CO2 onder de bodem van de Noordzee op een locatie zo\u2019n 25 kilometer voor de kust van Hoek van Holland, opende deze vergadering. Interessant, dat zeker, en goed gepresenteerd door een jurist van het ROAD project, maar als je het inhoudelijk vergelijkt met hetzelfde item dat Nieuwsuur toevallig later die avond uitzond, dan gaan je wenkbrauwen toch wel een tikkie omhoog. Want gaat dit project nu wel of niet door? Dat is toch wel de hamvraag. Zeker is in ieder geval, dat de twee nieuwe kolencentrales volgend voorjaar (2014) op zullen starten en dat de CO2 opslag op zijn vroegst in 2015, maar meer waarschijnlijk pas in 2016 in gebruik genomen kan worden. \u2018If at all, moet je daar dus helaas aan toevoegen. En dan blijft de vraag hangen wat dit nou voor de omgeving al betekenen!?\n\nDe Partij Westvoorne verzocht wethouder Van Lith om de structuurvisie op een drietal punten aan te passen v\u00f3\u00f3r de raadsvergadering van 26 maart: (i) Het eerder vermelde aantal van 35 benodigde extra woningen werd tijdens de bewonersavonden door Tinte verminderd tot hooguit 5, maar beter zou zijn om het exacte aantal te laten leiden door de nieuwe Woonvisie, als die er tenminste ooit nog gaat komen\u2026 (ii) Ook is door de inwoners van Tinte duidelijk aangegeven dat woonclusters niet primair gewenst zijn en het verzoek is dan ook om ze uit het structuurvisie document te verwijderen. (iii) Leg vast dat het essentieel is om de verkeerssituatie aan de Zuidkant van het dorp langs de Kade te verbeteren door met het Waterschap overeen te komen dat dit stuk weg binnen de bebouwde kom komt te liggen (zoals overigens bij de wijkveiligheidsbespreking enkele jaren gelden al door de wethouder werd beloofd). \n\n Dan zal het ook voor de PW geen probleem zijn om dit document goed te keuren. De grote vraag is echter wat er dan vervolgens mee zal gaan gebeuren, omdat het duidelijk is dat de gemeente Westvoorne geen financi\u00eble middelen meer heeft om ook maar enigszins invulling te geven aan de in deze structuurvisie aangegeven mogelijkheden. Dat zal dus \u2018Tinte voor Tinte\u2019 moeten worden. \n\n Het hele betoog van de PW fractievoorzitter kunt u elders onder \u2018Nieuws\u2019 op deze website nalezen.\n\nDe PW wenste de discussie, die reeds in de raad van 25 september 2012 gevoerd werd, niet over te doen, maar maakte duidelijk aan wethouder Van Lith dat hij voor de zoveelste keer niet serieus met de in die vergadering door de PW ingediende en op-/aanmerkingen en amendementen is omgegaan. \n\n De opmerking dat een gebiedsvisie alleen maar een denkrichting is en dat daarom aanduidingen op een kaartbeeld geen absolute betekenis hebben is een, op zijn zachtst gezegd, magere verklaring voor het lukraak plaatsen van streepjes en tekentjes op een kaart. Dan kan je ze net zo goed weglaten en volstaan met een verhaaltje. De klap op de vuurpijl in deze commissie was toch wel dat de zogenaamd herziene kaart en de aangepaste tekst niet waren bijgevoegd bij de aangeleverde stukken\u2026\n\n De conclusie moet dus helaas zijn, dat een toekomstvisie op Westvoorne ontbreekt, een toekomstvisie, die broodnodig is voor de gemeenteraad om te kunnen vaststellen of zij zich in dit algemene beeld van Voorne-Putten kan vinden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=275&terug=1", "body": "Bij het vaststellen van het verslag van de 4 februari commissie merkte PW fractievoorzitter Emma van Blom op, dat de PW duidelijk gesteld heeft dat de kadernota niet zo maar van het toneel kan verdwijnen, zoals de coalitie en de wethouder financi\u00ebn gesuggereerd hadden. In de hele jaarlijkse cyclus van planning en controle hoort namelijk de raad een duidelijk moment te hebben waarop zij de kaders stelt. Doet zij dat niet dan kan zij immers op een later moment ook haar controlerende rol niet naar behoren uitoefenen. Een en ander is een gevolg van de invoering van het duale stelsel, zoals dat bij wet geregeld is. Zij eiste verder dat de wethouder zou aangeven wanneer er besluitvorming over dit proces plaats zou gaan vinden. Bij afwezigheid van de verantwoordelijke wethouder zegde de burgemeester toe dat zulks uiterlijk in april zal gebeuren. \n\n Van Blom benadrukte nogmaals, dat de PW vindt dat de wethouder financi\u00ebn in dit digitale tijdperk op ieder (door de raad) gewenst moment de actuele stand van zaken met betrekking tot het gemeentelijk weerstandsvermogen moet kunnen rapporteren. Min of meer in diezelfde context verzocht zij om de onderwerpen \u2018Stand van zaken Grondexploitatie en stand van zaken Gemeentelijke Projecten\u2019 zo snel mogelijk te agenderen. Ten tweede maal was het te betreuren dat de wethouder niet aanwezig was. \n\n\n\n\n\nDe uitsmijter van de avond, hoewel hij naar het begin van de agenda werd getrokken, was ongetwijfeld het gesprek met Erik van Heijningen over mogelijke samenwerking en/of herindeling op Voorne-Putten. Het nam een uur van de totale vergadertijd in beslag en in conclusie zou je kunnen zeggen dat de spreker veel sprak en weinig luisterde. Dat hij opende met een zoetgevooisde stem. Maar, dat naarmate de tijd verstreek en hij merkte dat de meeste fracties dwars lagen, zijn toon verhardde en de sfeer grimmiger werd. Geen geslaagd gesprek, niet een goeie start van een traject dat moet voeren tot samenwerking, in welke vorm of mate dan ook. Wat het meeste opviel, en dat geldt eerlijk gezegd tot nu toe voor elke door Rijk, Provincie of VNG georganiseerde discussie over herindeling, was het totaal ontbreken van feiten. Met andere woorden, wat zijn de voordelen van herindelen, in geld, in tijd, in menskracht, in organisatie, in kwaliteit of in wat dan ook? Wat maakt het beter dan de huidige situatie? Wat levert het op? \n\n In het bedrijfsleven zou zo\u2019n on-onderbouwd voorstel nooit leiden tot \u2018het bouwen van een fabriek\u2019, daar kun je zeker van zijn. Wilt een tweede mening over dit gesprek, klik dan even op onze \u2018Weblog\u2019 en lees wat onze Leo Gelderland er van vond\u2026 \n\n\n\n\n\nHet tweede gesprek dat die avond plaatsvond, was met de jeugdraad. Drie jongemannen schoven aan en legden uit dat ze graag een veel intensiever en effici\u00ebnter contact met de gemeenteraad zouden willen hebben dan tot nu toe het geval geweest is. De motie die de PW daartoe al in de raadsvergadering van 19 februari ter tafel had gebracht (zie onder \u2018Nieuws\u2019 op deze website) werd van harte door de jongelingen ondersteund. De PW had de motie inhoudelijk nota bene reeds op 5 februari in en derhalve met de jeugdraad besproken, maar de coalitie manoeuvreerde het motie-ding terug deze commissievergadering van 4 maart in, zodat hij uiteindelijk in de raad van 26 maart vastgesteld moet gaan worden. Hoe ineffici\u00ebnt kun je worden\u2026 bijna twee maanden na dato\u2026 willen we onze jeugd nou serieus nemen of niet? Willen we hen terzijde staan en begeleiden in hun bestuurlijke acties in deze gemeente of niet? Willen we ook dat ze ons als raad serieus nemen? Geen woorden, maar daden, zou je dan toch zeggen\u2026\n\n\n\n\n\nDe commissie had weinig aanmerkingen op de op tafel liggende evaluatie over het verloop van de jaarwisseling 2012-2013. De drie door de PW gestelde vragen over het totale schadebedrag, de dekking en het aantal binnengekomen meldingen leverden respectievelijk op: 5.638 euro, het onderhoudsbudget en 10 meldingen\u2026 Vervolgens werd er veel aandacht besteed aan het carbidschieten. Er vielen woorden als \u2018liggen schudden in bed\u2019 en \u2018het was geen patatje maar een dagje oorlog\u2019. \n\n De commissie was het er over eens, dat de carbidschieterij gereguleerd moet worden qua plaats en tijdsduur en dat de APV in het twee deel van dit jaar dienovereenkomstig aangepast moet te worden. De PW stelde voor er eventueel een wedstrijd element aan toe te voegen, zodat het een echte happening wordt. Wat de PW betreft betekent reguleren, dat er \u00e9\u00e9n locatie in Westvoorne wordt aangewezen voor de melkbussenknallers en dat het overal elders wordt verboden. Wordt dus later dit jaar vervolgd\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=277&terug=1", "body": "De opmerkingen die wij hebben betreffen hoofdstuk 4 \u2018Visie per thema\u2019.\n\n Als eerste het getal van 35 woningen, onder \u2018Wonen\u2019. Dat getal is zeker niet genoemd door de inwoners van Tinte. Die spraken over mogelijk 10 extra woningen. Bovendien wordt er in de visie gesteld dat de nieuwe Woonvisie leidend zal zijn voor de hoeveelheid te bouwen woningen in Tinte (p.11. en 25). Het is daarom ook totaal niet nodig om nu dat aantal van 35 te noemen.\n\n Daarnaast ging de voorkeur van de bewoners uit naar ontwikkeling in bestaand agrarische gebouwen (verbouw i.p.v. nieuwbouw dus), omdat het behoud van het karakter van het dorp met zijn kenmerkende agrarische gebouwen door iedereen als heel belangrijk gezien werd. Voor de ontwikkeling van nieuwe clusters van woningen was geen draagvlak. Wij begrijpen daarom niet waarom zowel dat getal van 35 als de bouw van clusters toch in deze structuurvisie opgenomen zijn. \n\n Wij zullen hierover zo nodig een amendement indienen.\n\nDan het probleem Odiaan/Verenigingsgebouw in combinatie met het schooltje. Dit is een gevoelige kwestie binnen de kleine gemeenschap van Tinte. Het is daarom heel verstandig om de verschillende mogelijkheden open te laten, maar dat gebeurt toch ook weer niet echt. Er wordt gesteld dat er keuze gemaakt zal moeten worden voor \u00e9\u00e9n ontmoetingscentrum. De vraag is of dat zo is, want op dit moment wordt van beide centra druk gebruik gemaakt. Daarnaast wordt gesteld dat renovatie of nieuwbouw van een gymzaal bezien zal moeten worden. Mijn vraag is of nieuwbouw echt een re\u00eble optie is gezien de slechte financi\u00eble status quo van de gemeente Westvoorne!? Als dat niet zo is moeten wij ook zo eerlijk zijn om dat te zeggen. Hierover zouden wij graag het oordeel van de commissieleden willen horen.\n\n Met betrekking tot Tintesteyn moeten wij het teruglopend aantal leerlingen op het schooltje onder ogen zien (of we dat nu leuk vinden of niet). Stel er komt een brede school in Westvoorne, kan Tintesteyn daarvan dan een dependance zijn of zijn er mogelijkheden om als \u2018bijzondere school\u2019 te functioneren? En dan zo bijzonder dat er ook leerlingen vanuit Brielle en Hellevoetsluis naar toe zullen komen? Ook dit is iets om goed over na te denken. Wij zouden een brede discussie daarover zeer toejuichen.\n\nOnder verkeersveiligheid wordt gesteld dat er voor de periode van deze structuurvisie (dat is dus 10 jaar!) geen verbeteringen voor de Kade mogelijk zijn en dat er ook geen geld is voor een fietspad. \n\n Dat vinden wij wel erg gemakkelijk gesteld. Er is, zo'n twee jaar geleden al, tijdens de bijeenkomsten over veiligheid (wijkveiligheidsplannen) naar voren gebracht dat de Kade binnen de bebouwde kom getrokken zou kunnen worden. Het Waterschap was bij deze discussie aanwezig en leek daar absoluut geen probleem mee te hebben. Een gesprek daarover tussen gemeente en Waterschap was trouwens toegezegd aan de Tintenaren, maar we hebben daar niets meer van gehoord. Indien de Kade in z\u2019n totaal een gemeentelijke weg wordt, is de snelheid aan te passen (eventueel zelfs tot 30 km). Dat zou de weg al een stuk veiliger maken. Je zou dan zelfs voor een fietspad langs de weg kunnen kiezen, indien er voor auto\u2019s passeerplaatsen aangelegd worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=278&terug=1", "body": "De antwoorden op de in de enqu\u00eate gestelde vragen laten voor de meerwaarde van de ASA 6 voor en 2 tegen zien. Verder laten de antwoorden op vraag tien 6 plussen, 4 minnen en 6 vraagtekens zien. Onder andere daaruit mag geconcludeerd kan worden dat het soort vragen niet deugt, maar helaas ontworpen lijken te zijn om de ASA een slechte beoordeling te geven. \n\n Hoe we de uitkomst van de enqu\u00eate ook interpreteren, het mag duidelijk zijn dat er verbeteringen ingevoerd moeten worden om de meerwaarde van de ASA te garanderen en te benutten. Het is de indruk van de PW dat de ASA op dit moment met een enorme inhaalslag bezig is, hetgeen onder ander blijkt uit de verslagen van de laatste vergadering waarbij een heel aantal verenigingen aanwezig waren. De PW is daar heel blij mee, want de ASA is opgericht vanwege het belang dat alle politieke partijen aan ons verenigingsleven hechten en vanuit het idee dat er een adviesorgaan zou moeten zijn voor die verenigingen. Als \u2018bijvangst\u2019 van deze enqu\u00eate zijn er een groot aantal klachten naar voren gekomen over de accommodaties van de verschillende verenigingen. De vraag is natuurlijk wat de wethouder hiermee gaat doen!?\n\nDe Partij Westvoorne hoopt dat de ASA in haar werk vanaf nu ook ondersteuning vanuit de gemeente zal krijgen, want de indruk bestaat dat helaas ook daar een groot probleem ligt. \n\n Hoewel samenwerking natuurlijk altijd goed is als er bepaalde raakvlakken zijn, is de PW van mening, dat samenvoeging van de ASA met de Wmo raad, zoals nu door de wethouder gepromoot wordt, geenszins zinvol lijkt, om de eenvoudige reden dat beide adviesraden twee totaal verschillende doelgroepen vertegenwoordigen. \n\n\n\n \n\n Het onderzoek dat op tafel ligt naar \u2018de Detailhandelsvisie Westvoorne\u2019 is degelijk, echter met het probleem dat de onderzoeksperiode slechts loopt tot 2020. Dat lijkt een veel te korte periode. Er zou tenminste naar 2030 en misschien wel naar 2040 gekeken moeten worden gezien de demografische ontwikkelingen in onze regio, die zeer duidelijk aangeven dat Westvoorne te maken zal krijgen met bevolkingskrimp. \n\n In dat opzicht zijn de getallen, die in deze visie genoemd worden voor 2020, waarschijnlijk te rooskleurig. Er wordt uitgegaan van een lichte krimp van de bijna 14.000 inwoners, die Westvoorne nu telt, naar 13.400 in het jaar 2020. Het demografisch onderzoek van Primos (en anderen) gaat uit van een grotere krimp naar 13.100 in 2020 en dan verder naar 11.300 in 2040. En dat zijn nou wat de PW betreft precies de getallen waarmee rekening gehouden dient te worden. Ook mensen die denken dat het allemaal wel mee zal vallen moet bedenken, dat het voor de middenstand eenvoudiger is om zich aan te passen aan meevallende cijfers dan aan tegenvallende cijfers. \n\n Als u de rest van het betoog van de PW wilt lezen, kijk dan even verder onder \u2018Nieuws\u2019 op deze website.\n\n\n\n\n\nDat is de vraag. Althans, keer op keer voor de VVD, maar niet voor de PW. Wat ons betreft is het een simpele en geen moeielijke zaak.De discussie in de vorige commissie hierover was ronduit geneuzel omdat er toen niets nieuws op tafel lag. En er kwam dus ook helemaal niets uit. Zodanig niets, dat het op aandringen van de VVD voor deze commissie maar weer op de agenda gezet werd. Maar ook sindsdien zijn er geen nieuwe stukken op tafel gekomen. Tot onze verbazing, want wij hadden gedacht dat de VVD nu dan toch wel met een voorstel zou komen.De PW heeft van meet af aan geadviseerd om artikel 3.6 van de Winkeltijdenwet aan te houden, waarin staat dat er door de gemeente een belangenafweging gemaakt dient te worden op een zestal onderwerpen, dat wil zeggen op werkgelegenheid, economische bedrijvigheid,zondagsrust, winkeliers met weinig personeel, winkelpersoneel, leefbaarheid, veiligheid en openbare orde. Die belangenafweging, die gewoon gemeentelijk-intern gedaan kan worden, heb je wettelijk nodig. En dan zijn we klaar met deze zo op het oog \u2018never ending\u2019 discussie. Dan kan alvast gebruik gemaakt worden van de' toeristische functie' en dan ben je af van de regel die nu voorschrijft dat er maar \u00e9\u00e9n super open mag. Verder kunnen we dan gewoon afwachten wat Den Haag later dit jaar in nieuwe wetgeving gaat beslissen.Waarom zou je dingen nou zo ingewikkeld maken, als het er om te beginnen zo gemakkelijk bijligt\u2026..", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=272&terug=1", "body": "Dit 'Beleidsplan 2013 Participatiebudget gemeente Westvoorne' is bestemd om mensen die afhankelijk zijn van deze voorzieningen te begeleiden naar financi\u00eble onafhankelijkheid, te investeren in duurzame uitstroom uit de uitkeringssituatie en te voorkomen dat sociaal isolement optreedt. Het aantal werklozen in Westvoorne stijgt met 16%, dus we moeten blijvend alert en actief zijn in dit dossier. Het uitgangspunt van de Partij Westvoorne is dat meedoen beter is dan aan de kant staan en dat werken te verkiezen is boven een uitkering te ontvangen, in welke tijdgeest dan ook.\n\nBegeleiding van mensen, met een korte of lange afstand naar de arbeidsmarkt, is maatwerk. Een goede begeleiding is van cruciaal belang. Er wordt door de gemeente nauwelijks meer gebruik gemaakt van re-integratiebureaus om mensen aan het werk te helpen, de gemeente begeleidt zelf de mensen. Dat is mooi. Ik heb de wethouder tijdens de commissie gevraagd of de gemeente ook zelf arbeidsplaatsen cre\u00ebert in Westvoorne. Actief werkgevers benaderen en leren kennen. De wethouder gaf aan een aantal projecten te bezoeken, maar ik heb niet begrepen of dit ook in Westvoorne gebeurt. Of vergis ik mij?\n\n Hiervoor is het nodig om lokaal en een stappenplan op te stellen om dit te bereiken. Dat geldt vanzelfsprekend ook voor werkzoekenden die aangewezen zijn op loondispensatie of die op een andere manier minder eenvoudig zelf een baan kunnen vinden. \n\n Daartoe wil ik een motie indienen zodat de raad inzicht krijgt dat werkelijk alle mogelijkheden die tot onze beschikking staan gebruikt worden bij het weer aan werk helpen van mensen. Dus een plan dat verder gaat dan het benoemen van mogelijkheden en voornemens die overigens goed beschreven staan in dit beleidsplan. Dus hoe gaat de gemeente dit concreet organiseren?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=281&terug=1", "body": "Aan de toelichting zoals ik die tijdens de vorige vergadering gegeven heb, heb ik weinig toe te voegen. Er is een Verordening Jeugdraad, maar daarin is niet geregeld op welke wijze er, voorafgaand aan het uitbrengen van een advies aan de gemeenteraad door de jeugdraad, overleg plaatsvindt tussen de beide raden en ook niet hoe de Jeugdraad ge\u00efnformeerd wordt over jeugd- en jongerenzaken die in de Gemeenteraad behandeld worden.\n\n Met deze motie willen we betere voorwaarden voor de communicatie en samenwerking tussen de beide raden bewerkstelligen. Die voorwaarden zijn: digitale toezending van de vergaderstukken van de gemeenteraad aan de Jeugdraad en vice versa en de mogelijkheid dat twee leden van de Jeugdraad deel kunnen nemen aan de discussie in een raadscommissie.\n\nHet heeft wel even geduurd, want de andere fracties vonden het super nodig om toch nog even gewichtig te doen, voordat de motie nu uiteindelijk met 13 stemmen voor en 2 stemmen tegen werd aangenomen. Zelfs in deze vergadering werd er nog even stevig geneuzeld door deze en ook gene, waarbij het CDA het zelfs nodig vond een wel bijzonder onkiese kwalificatie te hangen aan de wens van deze raad om de samenwerking met de Jeugdraad te verbeteren en te borgen. De CDA fractie besloot de motie overbodig te verklaren en tegen te stemmen. Een absurde en volledig overbodige actie. \n\n Het goede nieuws is, dat zowel raad als jeugdraad nu voornemens zijn veel nauwer samen te werken dan voorheen het geval was. Reeds in de Commissievergadering IZ van 4 april aanstaande zullen twee leden van de jeugdraad aanschuiven bij agendapunt 7, in casu de discussie over de \u2018Besteding reserve speelplaatsen voor jeugdvoorzieningen\u2019. Hiep, hiep, hoera!!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=273&terug=1", "body": "Vorig jaar is met acht tegen zeven besloten om het budget met 4600 euro terug te brengen (bezuinigingen) en de regeling daarnaast vanuit de reserve uit te voeren. Wij vragen ons af waarom dit laatste deel van het besluit nu niet gehandhaafd wordt en de regeling uitgevoerd blijft worden vanuit de reserve?! Naar verwachting kunnen we dan nog 10 tot 15 jaar vooruit en wellicht zijn de tijden dan veranderd?! De overwegingen die ooit golden voor het instellen van de regeling zijn er toch nog steeds??\n\n De bezuiniging was in oktober al aangekondigd en reeds toen hebben PW en D66 opmerkingen gemaakt over de lusten en lasten. Echter nu, een half jaar later, worden alleen de lusten afgeschaft en over de lasten wordt niets gezegd.\n\n \n\nHet voorstel van de PW is om de verordening te handhaven en deze te financieren vanuit de reserve (eventueel de verordening aanpassen, indien nodig.)\n\n \n\nOverigens is door een burger een schriftelijk voorstel ingediend om deze verordening te koppelen aan een ander punt dat op de agenda staat, het participatiebeleid. Wil de wethouder daar nog op reageren?\n\nHij vergeet te zeggen dat de ge meenteli jke geldnood een direct gevo g is van het slechte beleid van de afg open jaren en wanneer raadslid Huisman Groenwegen en collega V an Montfoort direct de vraag stelt of ze kunnen bevestigen of ontkennen dat d", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=284&terug=1", "body": "De raad van de gemeente Westvoorne in vergadering bijeen op 26 maart 2013 sprekend over de Structuurvisie Tinte,\n\n \n\noverwegende dat:\n\n \n\n- op pagina 11 staat dat de nieuwe Woonvisie leidend zal zijn voor nieuwe ontwikkelingen;\n\n - dat met de voorbereiding voor de nieuwe Woonvisie Westvoorne reeds is gestart en deze over niet al te lange tijd wordt afgerond,\n\n \n\nis van mening dat:\n\n \n\n- uit de nieuwe woonvisie Westvoorne zal blijken welk aantal en van welke categorie woningen er benodigd zijn in Tinte;\n\n - het normaliter zo is dat een structuurvisie volgt na een woonvisie,\n\n \n\nbesluit: \n\n \n\nhet onderstaand aan het besluit toe te voegen:\n\n - het aantal van 35 te schrappen uit de structuurvisie en deze te vervangen door hetgeen in de nieuwe Woonvisie wordt vastgesteld voor Tinte\n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=274&terug=1", "body": "Voor de tweede bijeenkomst van deze commissie, die onder voorzitterschap staat van Emma van Blom, was afgesproken allereerst de status quo van het Woonbedrijf (WB) in kaart te brengen. Daarbij zou het gaan om de vraag hoe het WB draait en om vast te stellen hoe het bedrijf er bedrijfsmatig c.q. financieel voorstaat en als verhuurder c.q. huisbaas presteert. Tegelijkertijd zou in kaart gebracht worden welk problemen er zijn, niet alleen in bedrijfsmatig opzicht, maar ook met betrekking tot de verplichtingen als verhuurder en eventueel aangaande de bestaande woningvoorraad of de nog te realiseren projecten. Ook de mogelijke samenhang met het nieuwe Regeerakkoord zou geanalyseerd worden.\n\nDe heren Hartog en Noordermeer hadden voorafgaande aan de vergadering een aantal schriftelijke vragen bij de HV neergelegd. Uit de daarop ontvangen antwoorden en uit het gesprek gedurende deze bijeenkomst met de heer Van der Veen en mevrouw van de Griend van de HV kwam een aantal problemen naar voren. \n\n De HV vindt het moeilijk om het WB als een professioneel bedrijf te zien, omdat het voor hen niet duidelijk is bij wie de verschillende taken en verantwoordelijkheden liggen en hoe de organisatie opereert. Verder heeft de HV gedurende de laatste vijf jaar in een aantal opzichten, zoals bijvoorbeeld het nakomen van de afspraken omtrent energie besparende maatregelen voor de huizen, een verslechtering van de dienstverlening waargenomen. De samenwerkingsovereenkomst tussen de gemeente en de HV zou dan ook niet optimaal nageleefd worden en een inhaalslag wordt door de HV zeer gewenst. \n\n De samenwerkingsovereenkomst zal aan de commissieleden ter informatie worden toegezonden. Verder stelde de HV dat bij verhuur aan nieuwe huurders de huren naar het landelijke gemiddelden van 75% (op dit moment is dat ca. 65%) van de maximale huurprijs mogen stijgen.\n\nUit de presentatie van de heer Gras en het gesprek met wethouder Mulder, de heren Gras en van der Wurff van het projectteam WB en uit de Productraming 2013 van het WB kwam als belangrijkste punt naar voren, dat de scheiding tussen het WB en de gemeentelijke algemene dienst (AD), organisatorisch en financieel, onduidelijk is. Het gevolg daarvan is onder andere dat het moeilijk is om vast te stellen of het WB een gezond bedrijf is. \n\n Staande de vergadering werden in die context door mevrouw Langendoen en de heren Hartog en Noordermeer een aantal scherpe en zeer ter zake doende vragen gesteld. Deze vragen zullen, eventueel aangevuld met andere vragen, door de commissieleden zo spoedig bij de griffier ingeleverd worden. Wethouder Mulder zal de antwoorden op de gestelde vragen plus alle cijfers, die nu ontbreken maar nodig zijn om tot een conclusie te komen, per de volgende commissievergadering van donderdag 21 maart aanleveren.\n\nIn de volgende commissie vergadering is de heer Linders van de Vereniging Nederlandse Gemeenten (VNG) uitgenodigd om uitleg te geven over de mogelijke gevolgen van het Regeerakkoord voor gemeentelijke woonbedrijven. Daarnaast zullen in die vergadering opnieuw de bedrijfsgegevens van het WB besproken worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=287&terug=1", "body": "De raad van de gemeente Westvoorne in vergadering bijeen op 26 maart 2013 sprekend over de Gebiedsvisie Voorne-Putten,\n\n \n\noverwegende dat:\n\n \n\n- de gebiedsvisie richting moet aangeven voor toekomstige ontwikkelingen;\n\n - van de vier gemeenten op Voorne-Putten alleen Westvoorne g\u00e9\u00e9n eigen gebiedsvisie heeft;\n\n - in het najaar van dit jaar er een gebiedsvisie zal worden opgesteld voor Westvoorne,\n\n \n\nis van mening dat:\n\n \n\n- een niet-juiste kaart huidige en toekomstige ruimtelijke ontwikkelingen kan dwarsbomen,\n\n \n\nverzoekt het college:\n\n \n\n- Zodra de structuurvisie van Westvoorne is vastgesteld, figuur 2 van de gebiedsvisie Voorne-Putten aan te passen, voor wat betreft het grondgebied van Westvoorne, alleen aangaande de nu aanwezige bestemmingen\n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=288&terug=1", "body": "Hoe staat het met de beslissing aangaande de woonsituatie aan de Windgatseweg 1A te Rockanje? Wij hebben begrepen dat het college daarover vandaag een beslissing genomen heeft en wij zouden graag vernemen wat die beslissing inhoudt. Ik neem aan dat iedereen zal begrijpen dat de problematiek rond deze woonsituatie en de eventuele handhaving per 1 mei voor de betrokkene, die dan dakloos zal zijn, een hele zware emotionele belasting is. Hoe is het mogelijk dat er zo met burgers wordt omgegaan!\n\nDe bewoner van de Windgatseweg 1A, die gedurende 17 jaar met toestemming van de gemeente Westvoorne op zijn terrein in een stacaravan woonde, als een brave burger die aan alle verplichtingen voldeed en op tijd de benodigde belastingen betaalde, besloot vorig jaar om een gedeelte van zijn grond te verkopen. Dientengevolge moest zijn stacaravan verplaatst worden, waarvoor hij een keurig verzoek bij de gemeente indiende. Het vervolg werd in een razend tempo een nachtmerrie voor hem, omdat hem ijlings en meedogenloos meegedeeld werd dat hij illegaal woonde, dat zijn stacaravan niet verplaatst mocht worden en dat hij per 1 mei 2013 elders een onderkomen moest zoeken. Onder dwangsom nota bene. Het verzoek om gebruik te mogen maken van de ruimte voor ruimte regeling werd doodgemoedereerd en op oneigenlijke gronden afgekeurd. Ondanks het positieve advies van de Advies- en Bezwaren Commissie, dat door het college en de ambtelijke organisatie doodgemoedereerd terzijde werd geschoven. \n\n En daar sta je dan als goed burger\u2026 Vele verzoeken en enkele gesprekken verder zegde wethouder Van Lith hem gelukkig toe dat de caravan wel verplaatst en zelfs vernieuwd mocht worden. Echter kort daarna liet diezelfde wethouder zich domineren door zijn ambtenaren, met als gevolg dat hij zijn belofte introk. \n\n Wat betreft de ruimte voor ruimteregeling moet benadrukt worden, dat het Westvoornse beleid in deze het college absoluut de mogelijkheid verschaft om in het onderhavige geval deze regeling van toepassing te verklaren. Het argument dat Van Lith staande de vergadering hanteerde, dat zulks juridisch niet mogelijk is, is dus absoluut niet juist!!!!\n\nHier is regelrecht sprake van willekeur. Er is geen enkele reden waarom deze burger niet op zijn eigen terrein zou kunnen blijven wonen, hetzij in zijn oude stacaravan, hetzij in een, middels de ruimte voor ruimte regeling toegestane, nieuwe woning. \n\n En dan te bedenken dat de kreet van de coalitie is: \u2018niet tegen-denken maar meedenken!\u2019", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=285&terug=1", "body": "De raad van de gemeente Westvoorne in vergadering bijeen op 26 maart 2013 sprekend over agendapunt 10, Structuurvisie Tinte, \n\n \n\noverwegende dat: \n\n - de Kade niet behoort tot de dorpscontour van Tinte;\n\n - er op de Kade intensief wordt gereden en de toegestane maximumsnelheid 60 km/h is; \n\n - de Kade nu in eigendom van het Waterschap is;\n\n - er volgens de Structuurvisie Tinte aan de Kade mogelijk woningen bijkomen,\n\n \n\nis van mening dat: \n\n - de Kade de verbinding is tussen de Odiaan en de Kerk;\n\n - de veiligheid en de woonkwaliteit verbetert, als de Kade onderdeel gaat uit maken van de dorpscontour,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=289&terug=1", "body": "Er zal vooruit worden gekeken naar het laatste jaar van deze raadsperiode en mogelijke toekomstscenario\u2019s voor na de gemeenteraadsverkiezingen van 2014. Natuurlijk staan we stil bij de politieke en financi\u00eble situatie in onze gemeente, maar we willen vooral vooruitblikken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=279&terug=1", "body": "De getallen die in deze visie genoemd worden voor 2020 zijn waarschijnlijk te rooskleurig. Er wordt uitgegaan van een lichte krimp van de bijna 14.000 inwoners die we nu hebben naar 13.400 in 2020. Het demografisch onderzoek van Primos (en anderen) gaat uit van een grotere krimp naar 13.100 in 2020 en dan verder naar 11.300 in 2040. Dat zijn de getallen waarmee rekening gehouden dient te worden. Ook mensen die denken dat het allemaal wel mee zal vallen moet bedenken dat het voor de middenstand eenvoudiger is om zich aan te passen aan meevallende cijfers dan aan tegenvallende cijfers.\n\n Wat ons betreft zouden deze krimpcijfers, en wel tot het jaar 2040, in deze visie ingevoerd moeten worden en dan zouden de tabellen op pagina 39, 40 en 41 daaraan aangepast dienen te worden.\n\nOp pagina 3 \u2018inwoners en ligging\u2019 ontbreekt Tinte. Het is de kleinste woonkern van Westvoorne, maar het hoort er wel degelijk bij.\n\n Wat er over de beoordeling van Rockanje en Oostvoorne staat is heel duidelijk en leerzaam en dat geldt ook voor hetgeen over de markt en over het parkeren gezegd wordt. \n\n De conclusie op pagina 13 over Rockanje is duidelijk: als er niets verandert zal het achteruit gaan met de kwaliteit en de kwantiteit van het winkelaanbod.\n\nDe aangedragen oplossing in de vorm van \u2018een boodschappencentrum\u2019 voor Rockanje en een \u2018boodschappen-plus\u2019 centrum voor Oostvoorne \u2019 is wellicht een oplossing, maar zoals gezegd wordt er in de visie van een te kleine bevolkingskrimp uitgegaan. En dat is dus echt een cruciale tekortkoming. Zeker omdat in de visie gesteld wordt (pagina 16) dat het al ambitieus is om te veronderstellen dat 85 % van de inwoners hun boodschappen in Westvoorne zullen blijven doen. Nu is dat 76%. \n\n (76 % van 11.300 = 8588 (Primos=slechtste scenario) en (76 % van 13.400 = 10.184) 85% van 13.400 = 11.390 (deze visie=gunstigste scenario). Dat is een verschil van 2802 mensen die hun dagelijkse boodschappen in Westvoorne doen. \n\n Als we nu de andere cijfers uit deze visie daarbij betrekken, dan volgt daaruit dat voor Rockanje op dit moment geldt dat de koopkrachtbinding 45 % is (pagina 13) op een inwonersaantal van \u00b1 6200. Dat betekent (als ik de cijfers tenminste goed interpreteer, want ik weet niet of koopkrachtbinding uitgaat van het totale bevolkingsaantal) dat er slechts 2790 inwoners van Rockanje hun boodschappen in hun eigen dorp doen. \n\n Het verschil tussen het gunstigste en het ongunstigste cijfer is 2802!!! Vergeet niet dat er in Tinte ook geen boodschappen meer gedaan worden!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=280&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal vanwege het Paasweekeinde deze keer niet plaatsvinden op de laatste zaterdag van de maand, maar op de eerste zaterdag in april.\n\n \n\nIn dit politiek caf\u00e9 zal het startsein worden gegeven voor de verkiezingscampagne van de Partij Westvoorne en zal vooruit worden gekeken naar het laatste jaar van deze raadsperiode en mogelijke toekomstscenario\u2019s voor na de gemeenteraadsverkiezingen van 2014. \n\n Natuurlijk staan we stil bij de politieke en financi\u00eble situatie in onze gemeente, maar we willen vooral vooruitblikken.\n\n \n\nOok nu nodigen we graag alle inwoners van Westvoorne uit: kom meepraten en meedenken over de toekomst van uw gemeente! En natuurlijk geldt ook nu, iedereen is van harte welkom, met name ook vertegenwoordigers en aanhangers van de andere politieke partijen. Westvoorne is van ons allemaal ten slotte.\n\n \n\nHeeft u plannen om een rol te gaan spelen in de gemeentelijke politiek? Kom dan zeker eens langs om kennis te maken met een aantal gemeenteraadsleden, inwoners en de onderwerpen die hen bezighouden.\n\n \n\nThema\u2019s die in onze campagne een belangrijke rol zullen spelen, zijn onder andere samenwerking met andere gemeenten, financi\u00ebn, zorg, toerisme en recreatie, ouderen, wonen en bouwen. Deze onderwerpen zullen dan ook zeker aan de orde komen, maar er is zoals altijd alle ruimte als u ook andere zaken ter sprake wilt brengen.\n\n \n\nDe raadsleden van de PW zijn aanwezig om te luisteren naar uw kritiek, suggesties en vragen. Het politiek caf\u00e9 is er voor alle Westvoornaars, die willen meepraten, of gewoon willen luisteren naar wat anderen te zeggen hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=291&terug=1", "body": "Op 6 juni 2010 hebben wij in de raad uitvoerig gesproken over de JOP in Rockanje. Even terzijde: In het archief op de website van de PW vindt u onze standpunten terug.Op 7 april 2011 kwam er een brief binnen namens de kinderen uit Rockanje om te vragen naar een goede skatebaan in Rockanje. De raadsleden hebben uitvoerig en enthousiast gesproken met de jeugdraad en de wethouder gevraagd tot snelle actie te komen! De partij Westvoorne is blij dat er nu op 23 april 2013 eindelijk tot actie overgegaan wordt en juicht de geplande voorzieningen voor de skatebaan toe.\n\nWie heeft er enig idee wat wij kunnen verwachten als de jongeren uit het zicht zijn? Vandaag heeft de PW nog iemand gesproken die namens de gemeente belast is met veiligheid: er is middelen (lees drugs) gebruik bij het Zwanenmeertje en waarschijnlijk dus ook handel. Dat moet onderzocht worden. Ik heb al eerder gezegd: het puberbrein is moeilijk bestand tegen groepsdruk en criminelen maken gebruik van de onzekerheid van jongeren. De Ruy is een beter alternatief. Dat is dichtbij het dorp, er is toezicht vanuit de hoogbouw en de jongeren worden niet weggestopt. (dat trouwens ook onderzocht moet worden, en besproken met jeugd, omwonenden en toezichthouders).\n\nOp 10 mei 2011 werd de motie integraal jeugdbeleid aangenomen (Het Integraal Jeugdbeleid Westvoorne 2012, waarin ook de beleidsvelden jeugd en veiligheid, onderwijs, sport en verenigingen, jeugdparticipatie, jeugd en arbeidsparticipatie, jeugdzorg, jeugdgezondheidszorg, peuterspeelzaalwerk en kinderopvang opgenomen worden) en ik zeg het nogmaals: begrijp het belang van eerst denken dan doen! De wethouder zei destijds tegen mij: \u2018besef hoeveel werk het is om deze motie te verwezenlijken\u2019. Echter nu kost het nog weer meer tijd en we vliegen alle kanten op. Ineens worden we als commissie geconfronteerd met bijvoorbeeld de Hofwei.\n\nIn Rockanje vonden de jongeren De Drenkeling niet geschikt voor een JOP omdat het te ver van het centrum was. De locaties zijn ongelukkig gekozen en in de commissie was door meerdere partijen gevraagd om onderzoek naar alternatieven te doen. Maar heeft de wethouder dit nou gedaan? Het antwoord is helaas nee. En daar komt dan nog bij dat ons beter lijkt om de skatebaan, het Pannaveldje en de JOP samen te brengen, dat wil zeggen op dezelfde locatie te bouwen.\n\nTot slot: om het jeugdbeleid snel vorm te geven kan de gemeente bij het Nederlands Jeugdinstituut een format verkrijgen, waarmee je in korte tijd tot het formuleren van een gedragen visie komt. Dan kan de besluitvorming over dit soort onderwerpen veel sneller plaatsvinden. Ik zou dit graag in de commissie willen doen!\n\nSamengevat zou je kunnen zeggen dat er, hoewel het college hier nou al ettelijke jaren mee bezig is en er uitgebreid in de jeugdraad en in verschillende commissie- en raadsvergaderingen over gedebatteerd is, nog steeds verwarring alom is. Waar moet die JOP in Oostvoorne nou komen? En waarom wordt er over een pannaveld in Oostvoorne nog helemaal niet gesproken? Waarom zijn skatebaan, JOP en pannaveld in Rockanje nou niet bij elkaar, op dezelfde locatie, gepland? Erger nog is, dat er goed beschouwd nog steeds niets gerealiseerd is. Er zijn geen tekeningen, niet van een JOP, niet van een pannaveld, laat staan van de skatebaan. Over die skatebaan wordt achteloos gezegd dat er een paar elementen bij zullen komen. Maar hoe alles er uit zal zien en waar alles nou uiteindelijk gaat komen is nog volslagen onduidelijk.\n\nWethouder Nico Groenewegen doet er triest genoeg dus jaren over om chaos te cre\u00ebren en in stand te houden!! De fractie van Gemeentebelangen draagt daar aan bij door ook nog eens een amendement in te dienen met het voorstel de JOP in Oostvoorne bij het Zwanenemeer te plaatsen. Dit amendement werd gelukkig met 2 tegen 13 stemmen verworpen, maar merkwaardig genoeg werd het raadsvoorstel wel aangenomen...\n\nHet is opmerkelijk dat een week na de raadsvergadering het bericht bij de PW fractie binnnenkomt dat wethouder Groenewegen verschillende instanties, zoals onder meer politie, brandweer, bestuur van de Bos en Burchtfair, Push, heeft uitgenodigd om in week 19 van 2013 over de speelplaaatsen met hem van gedachten te komen wisselen... Noem je dat nou mosterd na de maaltijd??\n\nDan vallen de klompen je toch van de poten. Saillant detail is dat op hetzelfde moment ook duidelijk wordt, dat de omwonenden van de Hofwei, inclusief de nieuwe bewoners van Buitenlust, op geen enkele manier betrokken zijn geweest bij de keuze van deze lokatie voor de nieuwe JOP in Oostvoorne. Met als gevolg een heftig protest en een oprechte verbazing dat zij nota bene ook in week 19 niet zijn uitgenodigd...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=294&terug=1", "body": "We zitten zo goed als tegen het einde van deze raadsperiode 2010-2014 en nota bene n\u00fa komt het college met een voorstel om via een uitgebreid traject tot een toekomstvisie op het Badstrand van Rockanje te komen... En als je naar de timing kijkt, wordt al snel duidelijk dat het tot in de volgende raadsperiode zal duren voor er concreet iets zal gaan gebeuren op het badstrand, zodat ook hier weer geconcludeerd moet worden dat college en coalitie ook in dit opzicht niets voor Rockanje en dus niets voor Westvoorne hebben kunnen betekenen. \n\n\n\n\n\nOndanks het feit dat de Partij Westvoorne dit voorstel graag had willen amenderen, heeft zij toch gemeend om in het belang van Westvoorne, en in het bijzonder voor Rockanje, v\u00f3\u00f3r dit voorstel te moeten stemmen. Om zaken in ieder geval in beweging te zetten. Het voorstel werd dan ook unaniem door de raad aangenomen.\n\n\n\n\n\nZoals te verwachten was, stemde de coalitie met acht stemmen tegen het door de PW ingebrachte amendement . Zelfs nadat Leo Gelderland het laatste gedachtestreepje onder het hoofdstuk 'besluit' er op verzoek van de coalitie uitgeschrapt had. Er blijven dus grote twijfels over de mate van burgerparticipatie. Maar laten we er van uit gaan en naar streven met elkaar dat de PW tegen het einde van dit traject de zaak ter hand kan nemen en alles wat scheef gegroeid is alsnog recht kan trekken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=290&terug=1", "body": "De ATB-fietsroute is een succes. Een goede reden om verder te kijken. Kitesurfen, paardrijden, skaten \u2013 evenementen in Westvoorne. Waarom niet?! De Partij Westvoorne ziet hierin kansen voor onze gemeente en wil graag met inwoners in gesprek over de mogelijkheden en onmogelijkheden.\n\nAlle Westvoornaars worden van harte uitgenodigd om in een prachtige omgeving en in een ontspannen sfeer hierover mee te praten, of te komen luisteren. En als u iets anders aan de orde wilt stellen, kan dat natuurlijk ook.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=292&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=296&terug=1", "body": "In de koopakte van 1935 wordt verwezen naar de ons bekende akten van 10 maart 1926 en 30 maart en 6 april 1927. De oer-servituut-akten zullen we ze maar noemen. Uit de koopakte van 1935 wordt duidelijk dat het hier om een (deel van) een heersend erf gaat. Er is dus wel sprake van servituten maar niet in vorm van opgelegde erfdienstbaarheden, althans voor zover wij hebben kunnen vaststellen. Wel wordt de mogelijkheid van de bouw van 3 villa\u2019s genoemd en er wordt e.e.a. over een erfafscheiding rondom het perceel gesteld (niet helemaal duidelijk welk deel daarvan nu aan de orde is). Die erfafscheiding moet door Natuurmonumenten onderhouden worden. Met andere woorden NM heeft een erfdienstbaarheid t.b.v. het te verkopen duinperceel (of een deel daarvan). Dat staat nergens in de voorliggende koopakte. Bovendien is hetgeen over die erfafscheiding gesteld wordt in de koopakte van 1935 strijdig met hetgeen in de voorliggende koopakte gesteld wordt, namelijk dat het terreinniet afgesloten mag worden.\n\nWij denken dat hierover in ieder geval duidelijkheid moet zijn voordat tot verkoop over gegaan wordt. En wij denken ook dat hierover met Natuurmonumenten gesproken dient te worden. In ieder geval vinden wij dat het servituutrecht van die erfafscheiding, indien die ziet op het duinperceel waarover wij nu spreken, opgeheven dient te worden.\n\nNM heeft aangegeven de verkoop te zien als een lakmoesproef om te bezien of partijen in staat zijn om rekening te houden met de wederzijdse belangen. Daarnaast hebben ze aangegeven dat ze zich zouden kunnen voorstellen dat het perceel als een soort compensatie gebruikt zou kunnen worden wanneer het geval zich zou voordoen dat de gemeente bepaalde ontwikkelingen voorstaat die strijdig met de servituten zijn, zoals bijvoorbeeld bij \u2019t Kotje. Geen strandhuisjes. We maken hier niemand blij of bang.\n\nNaast de hiervoor genoemde opmerkingen en de vraag over de erfdienstbaarheid, hebben we ook een aantal specifieke vragen:\n\n - Is de verkoop van dit perceel duinterrein gebaseerd op beleid anders dan het huidige financi\u00eble beleid, dat er alleen maar op gericht is om de algemene reserve zodanig op te hogen dat het weerstandsvermogen op papier weer een voldoende scoort?\n\n - In die context: Is het college zich er van bewust dat er onder die termen van de Natuurschoonwet wel degelijk bijvoorbeeld een golfbaan op het perceel mag worden aangelegd? En moeten we dit willen als gemeente? Zie vorige vraag over beleid.\n\n - Waarom krijgt de raad de kopie van het verzoek tot rangschikking als bedoeld in de Natuurschoonwet niet te zien?\n\n - Is er, naast deze koopakte, nog sprake van andere onderhandse aktes?\n\n - Is er sprake van een terugkoopclausule in het koopcontract, dat wil zeggen heeft de gemeente het eerste recht van koop in het geval de koper/eigenaar het perceel zou verkopen?\n\n - Wat prevaleert, de privaatrechtelijke overeenkomst i.e. het koopcontract of de Natuurschoonwet?\n\n - Wat is de betekenis van de woorden \u2018onder meer\u2019 in de zin in het koopcontract onderaan bladzijde 5 quote \u2026, aangezien koper een verzoek tot rangschikking heeft ingediend om onder meer het gekochte als landgoed te rangschikken als bedoeld in de Natuurschoonwet. unquote\n\n - Waarom heeft het college de raad niet eerder ingelicht? De eventuele verkoop van dit stuk duingebied speelt al zo\u2019n anderhalf jaar, in alle stilte, zonder medeweten of denken van de raad, en nu, sinds december 2012 moet het plotseling heel snel verkocht worden. Vergelijk dit met de toekomstvisie op het badstrand waar nu een traject is uitgezet van een jaar\u2026 Is dit een voorbeeld van samen werken??\n\nAangezien er geen beleid aan dit voornemen tot verkoop ten grondslag ligt, wij de indruk hebben dat alleen de verkoopprijs de reden tot verkoop is, dat onvoldoende duidelijkheid is over hetgeen in de koopakte van 1935 bijvoorbeeld gesteld wordt t.a.v. erfafscheiding en er onvoldoende rekening gehouden wordt met de belangen van NM, waardoor de verhouding met NM verder onder druk komt te staan, zijn wij het niet eens met deze voorgenomen verkoop.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=298&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=299&terug=1", "body": "Wethouder van Lith zegt bereid te zijn de kwestie Windgatseweg te bespreken in de commissie GG.\n\n Vervolgens regelt hij een bijeenkomst met De Wit na de commissie GG. Een bijeenkomst waar gesproken zal worden over mogelijke oplossingen. Een bespreking in de commissie is dan natuurlijk niet zo zinvol. Tijdens en na het gesprek tussen Van Lith en De Wit wordt echter geen enkele uitspraak over oplossingen gedaan. Alleen de termijn wordt verlengt. Verder is er tot op heden niets gebeurd.\n\n Behalve dan dat er nog een andere burger met uitzetting bedreigd wordt. U hebt het vandaag allemaal in het AD kunnen lezen. Dit keer gaat het om een tuinder die al 20 jaar in een stacaravan woont.\n\n Handhaving was en is een speerpunt van dit college, zegt Van Lith. Wie verzint zoiets. Handhaving is soms een noodzakelijk kwaad, een uiterste middel om de orde te handhaven. Welk bestuur wil van zo\u2019n middel een speerpunt maken?\n\n Twee burgers worden nu bedreigd met uitzetting en de wethouder gaat op vakantie. Hij zegt daarom doodleuk een afspraak met een van die burgers af. Aangezien de beroepstermijn van die burger, wonende aan de Windgatseweg, eindigt terwijl de wethouder lekker op vakantie is, wordt hij dus gedwongen een beroepsprocedure te starten. En dat kost geld.\n\n Met de tuinder, die 2 weken de tijd gekregen heeft om met een voorstel te komen om zijn stacaravan aan de eisen welstand aan te passen, zegt Van Lith ook in gesprek te zijn en dat er meegedacht wordt. Vanaf zijn vakantieadres dan waarschijnlijk. En die 2 weken zijn om lang voordat de vakantie van Van Lith om is.\n\n Ik begin me toch ernstig af te vragen waar de naam \u2018Gemeentebelangen\u2019 op slaat. Blijkbaar niet op het belang van burgers.\n\n Nog een advies aan het college: Ga de hondenpoep eens drastisch aanpakken en zet daar uw handhavers voor in.\n\nDe voorzitter van de raad blijkt ge\u00efrriteerd te zijn omdat er naar aanleiding van de besluitenlijst een uitgebreide discussie op gang dreigt te komen over dit onderwerp 'handhaving'. Desalniettemin vindt de discussie plaats en kondigt de PW aan een drietal moties in te willen dienen met als doel om (i) specifiek de ontstane situatie rond de zaken Henk de Wit en Herman Oudwater recht te zetten en (ii) in het algmeen een humaner handhavingsbeleid te introduceren in de gmeente Westvoorne dan nu het geval is. Het moment daarvoor wordt vervolgens door de voorzitter verschoven naar een 'later moment ' in de vergadering. Uiteindelijk gebeurt dit aan het eind van de vergadering, v\u00f3\u00f3r de rondvraag.\n\nOp dat punt aangekomen besluit de Partij Westvoorne om de drie moties aan te houden tot het onderwerp in de volgende raadsvergadering besproken zal worden, omdat wethouder Groenewegen onder druk van de discussie toezegt, dat hij het huidige beleid van handhaving betreffende deze twee en alle andere discutabele zaken, de vraagteken dossiers, zal stopzetten tot aan de commissievergadering in de eerste week van juni 2013 (waarin deze zaken dan besproken zullen worden) plus twee maanden na deze bespreking.\n\nGroenewegen benadrukt dat het nu in gang gezette proces gestopt zal worden, dat er dan een discussie zal plaatsvinden en dat een en ander dan waar nodig geleidelijk vervolgd zal worden, dat er geen heksenjachten plaatsvinden in Westvoorne, dat er met de uiterste zorgvuldigheid naar oplossingen gezocht wordt en dat hij dit alles nog in deze week 17 van 2013 in een brief aan de betrokkenen bevestigen zal!\n\nDe waarheid gebiedt om hier ook het vervolg van deze discussie te verslaan. Met heel veel vijven en zessen, een behoorlijkeaantal E-mails tussen de Van Blom, Noordermeer, Groenewegen en De Jong, en een gesprek op het gemeentehuis in week 17 tussen De Wit, Swieb, De Winter, De Jong en Groenewegen, ploft er pas op 6 mei, dus twee weken later dan er was beloofd, een brief bij de heer De Wit in de bus, getekend door de burgemeester en de gemeentesecretaris, waarin hem medegedeeld wordt, dat de handhavingsbeschikking niet ingetrokken wordt... Kort samengevat geeft men daarvoor als reden op, dat de juridische positie van het college niet in gevaar gebracht kan worden... Een regelrechte draai van honderdtachtig graden dus op de in de raad van 23 april gedane belofte!!\n\nDit krijgt natuurlijk een vervolg, dat is wat de PW betreft zeker. Ondertussen borrelen er allerlei andere handhaving zaken op die onderstrepen dat deze gemeente niet bepaald zorgvuldig bezig is met handhaven en daarmee haar zorgplicht aan haar inwoners te verzaken. Lees ook nog maar even het stukje ' Een fijn stelletje' op onze Weblog.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=286&terug=1", "body": "Een gebiedsvisie als deze moet richting geven aan toekomstige ontwikkelingen. Hoe is het dan toch mogelijk, zou je zo zeggen, dat je als gemeente Westvoorne een historische en dus een behoorlijk oude en voorwaar verjaarde kaart accepteert als basis voor het gedeelte van deze gebiedsvisie dat Westvoorne bestrijkt??!! In plaats van een kaart die naar de toekomst kijkt!? \n\n De reden hiervoor is onder andere dat de gemeente Westvoorne als enige gemeente op het eiland Voorne-Putten inderdaad geen eigen gebiedsvisie heeft! Deze is simpelweg nooit ontwikkeld door het college en zal pas in dit najaar, dus niet in 2010, niet in 2011, en niet in 2012, maar nota bene aan het eind van jaar onzes Heeren 2013, tot stand gaan komen. Dat is althans de belofte, maar verbaasd zullen wij niet zijn, wanneer dit ook nog eens door gaat schuiven naar de volgende raadsperiode\u2026 Hoe het ook zij, wat betreft de PW fractie is dit onbegrijpelijk en dus was er dan ook een amendement \u2018De juiste kaart\u2019 om deze anomalie te corrigeren. Met het verzoek om, zodra de eigen visie vastgesteld zal zijn door de raad, de kaart in de Gebiedsvisie Voorne-Putten aan te passen betreffende het grondgebied van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=282&terug=1", "body": "Deze bedrijfsverplaatsing heeft al meerdere keren op de agenda gestaan en alhoewel ik het vervelend vind om in herhaling te vervallen, zeg ik toch nog maar een keer wat ik bij eerdere keren ook al gezegd heb:\n\n Op zich is bedrijfsverplaatsing een uitstekend middel om op ruimtelijk gebied zaken beter te regelen voor de toekomst. Op zich is de mogelijkheid van woningbouw op een voormalige agrarische bestemming ook een prima middel om het landelijk gebied toekomstbestendig te maken. Maar in dit geval, zoals ook het geval was met de uitbreiding van het bedrijf aan de Quaksedijk, is er geen sprake van een beleidsvisie op ons landelijk gebied op grond waarvan het nu voorliggende besluit genomen wordt.\n\nSterker nog, zo meteen zal bij agendapunt 11 de Gebiedsvisie Voorne-Putten vastgesteld worden. Bij die gebiedsvisie is een kaart gevoegd, waarop, voor onder andere Westvoorne, het toekomstig gebruik van ons landschap aangegeven staat. Wat er op die kaart aangegeven staat, strookt niet met deze bedrijfsverplaatsing. Met andere woorden niet alleen ontbreekt het ons aan een onderbouwende visie op ons landschap op grond waarvan deze bedrijfsverplaatsing mogelijk is, maar het college legt ons zelfs in deze zelfde vergadering een gebiedsvisie voor, die daarmee in strijd is.\n\nHet was eens te meer duidelijk dat college en coalitie deze zaak van te voren dichtgetimmerd hadden. Het voorstel werd dan ook, zoals te doen gebruikelijk, met 8 tegen 7 stemmen aangenomen. Het accent van de coalitie ligt, het kan echt het niet anders gezegd worden, domweg op het feit dat er al heel veel over dit onderwerp is gesproken, dat het al heel lang duurt, te lang zelfs volgens het CDA, en dat, om daar nu een eind aan te maken, maar ingestemd moet worden. Van enige compassie voor de omwonenden is zowel bij wethouder als bij de coalitie niets maar dan ook niets zichtbaar. D66 waagde het zelfs om te stellen dat er zo veel mogelijk rekening gehouden is met de mening van de omwonenden\u2026 Je moet toch maar durven, als je deze grootschalige veehouderij een kleinschalig polderlandschap en haar omwonenden door de strot duwt, zonder de juiste mate van burgerparticipatie. De oppositiepartijen waren het er in ieder geval roerend over eens, dat dat ongepaste lef is... \n\n Het nog uit te voeren onderzoek door de gezondheidsraad werd door wethouder Van Lith bij voorbaat met een bruusk gebaar van tafel geveegd. Daar kan hij niet op wachten\u2026 dus hij houdt zich maar aan de wel beschikbare voor hem positieve uitspraak van DCMR\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=293&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=295&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=283&terug=1", "body": "de Partij Westvoorne wel degelijk kan instemmen met deze structuurvisie, maar dat zij toch teleurgesteld is dat Van Lith de commentaren die door de PW in de laatste commissievergadering opgebracht werden toch weer voor het grootste deel naast zich neergelegd heeft. Ondanks het feit dat hij toegezegd had 'deze te zullen meenemen'. We zijn het natuurlijk wel gewend van deze wethouder, dat hij zaken toezegt maar vervolgens weinig daarvan daadwerkelijk uitvoert, maar het irriteert ons toch telkens weer. En dus was het weer nodig om met een verzoek tot aanpassing te komen, in dit geval een amendement en een motie.\n\nHet raadsvoorstel, dat wil zeggen de structuurvisie Tinte werd met algemene stemmen aangenomen.\n\n Helaas werd het amendement met 8 tegen 7 stemmen verworpen, omdat de vier coalitie fracties het, onderbouwd met een kakafonie van scheve, kromme en uit zijn context getrokken argumenten, zogenaamd overbodig vonden. Gemeentebelangen stak daarbij de kroon met een redenering die werkelijk kant noch wal raakte. Jammer, dat deze haantjes telkens de haren overeind zetten als de PW met een goed onderbouwd idee komt. Woorden als naijver, jaloezie en volstrekt kinderachtig gedrag komen daarbij omhoog borrelen\u2026 en dat alles ten nadele van Westvoorne, altijd maar weer... \n\n De motie over de Kade werd door Jeroen Noordermeer ingetrokken, toen de wethouder beloofde dit verzoek mee te nemen in het onderzoek dat hij in de komende drie maanden gaat uitvoeren naar de feiten, verschillende concrete plannen en de financi\u00eble mogelijkheden daarvoor betreffende het centrum (Odiaan) en de Zuidkant van Tinte (school en verenigingsgebouw). We zijn benieuwd en we houden de vinger aan onder andere de pols\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=300&terug=1", "body": "- het college bevoegd is om een last onder dwangsom of een last onder bestuursdwang op te leggen;\n\n- er altijd eerst naar oplossingen voor het gesignaleerde probleem gezocht moet worden voordat tot handhaving overgegaan wordt en voordat er een last onder dwangsom of een last onder bestuursdwang opgelegd wordt;\n\nop basis van de vastgesteld verordening ruimte van de provincie Zuid-Holland, van 30 januari 2013, sanering van voormalige agrarische bedrijfsgebouwen, kassen of andere gebouwen toe te staan in ruil voor compensatiewoningen ter plekke of in de directe omgeving of op een andere passende locatie, conform de voorwaarden van voornoemde regeling", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=297&terug=1", "body": "Ons eigen vermogen is in de afgelopen periode met de helft geslonken. Van de 40 miljoen is nog 20 over. Ons weerstandsvermogen dat altijd uitstekend was, zo rond de 3,5 is nu naar een schamele 1 gezakt en aangezien we alsmaar onder die 1 dreigen te zakken, gaan we we ons duinterrein maar verpatsen.\n\n Deze slechte financi\u00eble situatie is niet het gevolg van de economische crisis, maar van het door dit college gevoerde beleid.\n\n2. Want waar is het aan uitgegeven?\n\n Aan iets waar we wat aan hebben, zoals Brielle dat gedaan heeft, aan een brede school, sportcomplex, woningbouw? Nee, het is uitgegeven aan plannen doe niet uitgevoerd zijn. Het gegaan naar het glasbeleid, de ontwikkeling van de Rots, plannen voor de Ruy, de verkoop van het woonbedrijf, de ontwikkeling van Drenkeling die nu niet door gaat, maar de Noordrand gaat nu plotseling wel door. En bij die ontwikkeling van de Noordrand wordt het risico weer volledig bij de gemeente gelegd, want de ontwikkelaar mag de residuele grondwaarde bepalen. Zo gaat dat hier. Met het niet doorgaan van de verkoop van het woonbedrijf leken we niet meer vast te zitten aan Wavo maar wat blijkt, er wordt weer onderhandeld. Ons bereiken nu geluiden dat Wavo met een claim komt omdat hem een compensatie project beloofd is. Klopt dat?\n\n3. En welke oplossing kiest het college nu?\n\n Dat staat in de 6 punten van het Besluit. Over al die 6 is heel wat te zeggen, maar ik zal me beperken tot een paar.\n\n Punt 3: niet over reserves beschikken als en voorstel niet voldoet aan de 3 O\u2019s. Strak plan, denk je dan, maar in deze raadsvergadering wordt al meten een voorstel gedaan om 2 ton goed te keuren terwijl het voorstel niet aan die 3 O\u2019s voldoet . Hoe zit dat dan heren collegeleden?\n\n Punt 4: komt er op neer dat het college in het vervolg zelf begrotingswijzigingen in wil kunnen voeren. Zonder toestemming van de raad, omdat ze het zo goed gedaan hebben waarschijnlijk. Het college wil heel graag gewoon zelf met potjes kunnen schuiven zonder dat de raad ze daarbij lastig valt.\n\n Punt 5: is ook een leuke en dat geldt ook voor 6. Uitgerekend de wethouder financi\u00ebn, Van Montfoort, verantwoordelijk voor het financi\u00eble beleid krijgt het mandaat voor tekstuele wijzigingen. Voor welke wordt er niet bij gezegd. Hij is helaas ziek, we moeten maar aannemen dat zijn vervanger nu dat mandaat krijgt.\n\n4. Wat stelt de Provincie in haar begrotingscirculaire en is dat in lijn met het voorstel van ons college?\n\nAan de raad schrijft de Provincie onder meer:\n\n \u2018Uw kaderstellende en controlerende taak brengt de belangrijke verantwoordelijkheid met zich, om de begroting 2014 structureel in evenwicht te houden\u2019. \n\n \u2018Het is van belang dat u door het college tijdig ge\u00efnformeerd wordt over de financi\u00eble positie en inzicht krijgt in de risico\u2019s\u2019.\n\n \u2018Uw kaderstellende en controlerende taak zal meer dan ooit aandacht vragen\u2019.\n\n \u2018Vaak is niet duidelijk welke risico\u2019s de gemeenten binnen de PPS-constructie loopt (Publiek Private Samenwerking, denk aan De Rots/De Ruy/De Noordrand). Wij adviseren u aan deze aspecten bijzondere aandacht te besteden.\u2019\n\n \u2018Wij verwachten dat aannames in de grondexploitatie over de ontwikkeling van programma\u2019s voor woningbouw aantoonbaar aansluiten bij faseringsafspraken op langere termijn die deel uitmaken van regionale programmering. Risico\u2019s zullen transparant in beeld gebracht moeten worden (denk aan de Drenkeling en de Noordrand)\u2019.\n\n \u2018Hebben gemeenteraden voldoende zicht op de urgentie voor maatregelen op het terrein van grondexploitaties, met name of de re\u00eble waarde van grondexploitaties ook de realistische waarde is.\u2019 \u2018Specifieke vragen in dat kader zijn:\n\n - Is er een actuele marktanalyse gedaan?\n\n - Waarop zijn de aannames van de grondexploitaties gebaseerd?\n\n - Hoe zijn de risico\u2019s van de grondexploitaties vertaald in het weerstandsvermogen\n\n - Is er gewerkt met verschillende scenario\u2019s?\n\n \u2018U kunt, ter ondersteuning van het horizontaal toezicht uw lokale rekenkamer inschakelen ter ondersteuning van uw controlerende taak en eventueel onderzoek laten doen naar verbeteringen van de informatievoorziening van college naar raad\u2019.\n\n \u2018 Wij adviseren om een paragraaf demografische ontwikkeling toe te voegen aan de begroting en de jaarrekening\u2019.\n\n \u2018Gelet op de financi\u00eble situatie op dit moment is het van belang dat u door het college tijdig ge\u00efnformeerd wordt over de financi\u00eble positie en inzicht krijgt in de risico\u2019s\u2019.\n\n \u2018Ten behoeve van de bepaling van de financi\u00eble positie worden alle in de begroting opgenomen bezuinigingsmaatregelen op hardheid en haalbaarheid beoordeeld\u2019.\n\n \u2018U kunt in overweging nemen een stresstest uit te laten voeren om meer inzicht te krijgen in de financi\u00eble positie van uw gemeente\u2019.\n\n \u2018Er wordt een overzicht gevraagd (BBV) van de geraamde structurele toevoegingen en onttrekkingen aan de reserves\u2019.\n\n5. Zijn er verbeteringen mogelijk?\n\n Ten eerste: wij denken van wel, dus zeg niet dat de Partij Westvoorne alleen maar roept dat zaken slecht gaan, wij zijn altijd bereid om mee te denken en om oplossingen aan te dragen.\n\n Ten eerste moet er vanaf nu gerekend worden met contante waarde en eindwaarde. Zo'n 90 % van de gemeenten in Nederland gebruikt deze rekenmethode, waarom Westvoorne dan niet? (De contante waarde van een bedrag is de huidige waarde van een geldbedrag dat pas in de toekomst beschikbaar is). De eindwaarde is het bedrag dat u uiteindelijk op een bepaald moment hebt afhankelijk van inleg en rente. De contante waarde zit aan het begin van het proces en de eindwaarde aan het eind van het proces.)", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=303&terug=1", "body": "Naar aanleiding van de presentatie van de heren Cor Snoeijs en Ron Franchimont in de commissie Onderzoek Toekomst Woonbedrijf (OTW) verscheen in het AD van 24 mei het artikel \u2018Huurders zijn de klos\u2019.\n\n Aangezien de constatering van Bert Heijndijk van Gemeentebelangen, dat binnen een regie-corporatie huurders de klos zouden zijn, gewoonweg niet klopt, lijkt een nadere uitleg over de regie-corporatie en STEK.Nu niet overbodig.\n\nDreim\u00fcller, Gruis en Snoeijs hebben met hun Notitie \u2018De regie-corporatie, Naar een doelmatige maatschappelijke verhuurder\u2019 getracht een oplossing voor de huidige financi\u00eble en maatschappelijke problemen van wooncorporaties te formuleren. Zij zijn daarbij onder andere uitgegaan van een sterke focus op de kernactiviteiten van een wooncorporatie, namelijk bouwen en beheren van goede en betaalbare huurwoningen. Dat is immers de eerste taak van een goede huisbaas. Dat zou dus ook de belangrijkste taak van het gemeentelijk woonbedrijf van Westvoorne moeten zijn. Het geld uit het Westvoornse woonbedrijf had niet gebruikt moeten worden voor andere zaken. Zoals de financiering van het geldverslindende glasbeleid, de veel te dure aankoop van de locatie De Rots en het dichten van gaten in de gemeentelijke begroting. Als dat allemaal niet gebeurd was, dan was er nu voldoende geld in kas geweest om naast die kerntaak, waaronder de beloofde woningbouw in Rockanje, andere zaken aan te pakken, bijvoorbeeld de ontwikkeling van een brede school.\n\nNee, dat zijn zij pertinent niet. Juist door de focus op de kerntaken zal er extra aandacht zijn voor goede en betaalbare huurwoningen. Andere taken, bijvoorbeeld op het gebied van sociale zorg en welzijn, die op dit moment vaak ook door wooncorporaties vervuld worden, worden daar neergelegd waar ze horen, namelijk bij de Gemeentelijke Sociale Dienst, bij het Centrum voor Jeugd & Gezin of bij andere sociale dienstverleners. Verhuurders hebben niet de taak om \u2018achter de voordeur te kijken\u2019. Hierbij moet niet vergeten worden dat corporaties deze taken uitvoeren (of uitvoerden) vanwege hun eigen financi\u00eble belangen, in de vorm van huurinkomsten en niet vanwege het belang van de huurder.\n\nTaken die samenhangen met de inrichting van de openbare ruimte, horen bij de gemeenten te liggen. Er dienen afspraken gemaakt te worden over of en in hoeverre die taken in samenwerking met corporaties ter hand genomen worden.\n\n Met andere woorden, van alle taken met betrekking tot volkshuisvesting, welzijn en ruimtelijke ordening dient duidelijk te zijn wie waarvoor verantwoordelijk is.\n\n Omdat Westvoorne een gemeentelijk woonbedrijf heeft, liggen zowel de taken op het gebied van welzijn, ruimtelijke ordening en volkshuisvesting voor een groot deel in die ene gemeentelijke hand. Voor een goede bedrijfsvoering en een transparantie financi\u00eble huishouding van het gemeentelijk woonbedrijf, moet er echter wel een duidelijke scheiding aangebracht worden tussen de taken en de financi\u00eble lasten die het woonbedrijf voor zijn rekening neemt en de taken met de bijbehorende financi\u00eble lasten die de bij andere gemeentelijke diensten horen. Die duidelijkheid is voor huurders van groot belang, want zij weten dan immers wie zij waarvoor verantwoordelijk kunnen stellen of op wie zij een beroep kunnen doen wanneer zij van mening zijn dat zaken anders of beter georganiseerd zouden moeten worden.\n\n Kortom, de duidelijkheid met betrekking tot taken en verantwoordelijkheden die de regie-corporatie nastreeft, zal niet alleen het woonbedrijf als bedrijf ten goede komen, maar zal ook de positie van de huurders versterken.\n\nSTEK.NU is een organisatie die zoveel mogelijk kennis en kunde over wonen, zorg en welzijn bundelt. Deze kennis en kunde stelt de organisatie beschikbaar aan haar leden, waaronder wooncorporaties, zorginstellingen en maatschappelijke organisaties. Hoewel STEK.NU dus zelf geen regie-corporatie is, is het idee achter het met elkaar delen van kennis en kunde wel de oude co\u00f6peratieve gedachte zoals wij die bijvoorbeeld uit de agrarische sector kennen.\n\n Iedere wooncorporatie, zorginstelling en/of (publiek)maatschappelijke organisatie kan, tegen een geringe vergoeding per jaar, lid worden van STEK.NU. De leden kunnen zonder verdere kosten gebruikmaken van het netwerk/platform (binnen en buiten de sector) en alle kennis, waaronder die van verschillende universiteiten en hogescholen, die binnen STEK.NU aanwezig is. Daarnaast biedt STEK.NU financi\u00eble, projectmatige en bedrijfsmatige ondersteuning aan hun leden.\n\nDe commissie OTW heeft van de gemeenteraad de opdracht gekregen nader onderzoek te doen naar de toekomstmogelijkheden van het gemeentelijk woonbedrijf en een raadsvoorstel inzake die toekomstmogelijkheden voor te bereiden.\n\n In het kader van dat onderzoek zijn Cor Snoeijs en Ron Franchimont uitgenodigd om een presentatie te geven over de regie-corporatie. Hun presentatie was zeer leerzaam. Zij hebben niet alleen uiteengezet hoe een regie-corporatie werkt, maar zij hebben eveneens, op basis van de gegevens uit de Productraming 2013 van het Gemeentelijk Woonbedrijf Westvoorne, een analyse gemaakt van ons Gemeentelijk Woonbedrijf (download presentatie 23 mei 2013 hier).", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=307&terug=1", "body": "Achteraf is gebleken dat er voorafgaande aan de besluitvorming geen overleg met omwonenden en belanghebbenden van de Hofwei is geweest. De raad is in dat opzicht door wethouder Groenewegen willens en wetens onjuist voorgelicht en het besluit is daardoor ook op onjuioste gronden genomen. Daarnaast heeft wethouder Groenewegen aangegeven dat de locatie op de Hofwei na \u00e9\u00e9n jaar ge\u00ebvalueerd zal worden (pagina 8 halverwege), maar hij stelt eveneens (pagina 8, onderaan) dat er geen sprake is van een JOP in de vorm van straatmeubilair, d.w.z. een verplaatsbare JOP (zie ook Toezegging 2013-09), maar van een vaste JOP, compleet met fundering. Evaluatie van zo\u2019n vaste JOP na \u00e9\u00e9n jaar is natuurlijk een onzinnig plan, gezien de kosten die een eventuele verplaatsing van die JOP dan met zich mee brengt. Wij vinden dat de wethouder daarmee de raad opnieuw op het verkeerde been zet. Hij belooft onzinnige dingen.\n\nIk zou hier aan toe willen voegen, dat het hele speelplaatsgebeuren barst van de tegenstrijdigheden, inclusief de mening van de Jeugdraad die, als je notulen van hun laatste vergadering leest, in het duister zijn gehouden en die wel, hoewel dat niet in de notulen staat, hun voorkeur voor het Zwanenmeer hebben uitgesproken en die ook gezegd hebben dat ze in Rockanje skatebaan, pannaveld en jop graag op \u00e9\u00e9n locatie zouden willen zien. Ik zou dus zeggen: gewoon de hele zaak overdoen inclusief 100% burgerparticipatie bij de beoogde locaties. Dan weer in de commissie en dan weer naar de raad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=301&terug=1", "body": "Voor het eerst stond er een inhoudelijke discussie over de op te richten Metropoolregio Rotterdam Den Haag (MRH) op de agenda en wel op die van de commissie BZM van maandag 13 mei 2013. Hoewel de Partij Westvoorne al meer dan een jaar vraagt om een brede maatschappelijke discussie over de Metropool, zodat burgers weten wat ze te wachten staat, indien Westvoorne daar onderdeel van gaat uitmaken, en zodat raadsleden weten wat burgers daarvan denken, is die brede discussie er nooit van gekomen. Dat zal ook niet meer gebeuren, want het is de bedoeling dat we over die deelname nog voor het zomerreces een besluit nemen. Onderdeel van de discussie gisterenavond ging dan ook over die besluiten die betrekking hebben op dit nieuw op te richten samenwerkingsverband tussen 24 gemeenten. Of we ze maar wilden nemen.\n\nOnze burgemeester, die deel uitmaakt van het zogenaamde \u2018burgemeestersoverleg\u2019 binnen de MHR, blijkt op dit moment onze vertegenwoordiger van de MHR in oprichting te zijn. We hadden eerst ook nog Ies Klok als vertegenwoordiger in de pijler groen. Die pijler is helaas onderuit gegaan en daarmee is het groen voorlopig als onderwerp uit de Metropoolagenda geschrapt.\n\nOp dit moment betaalt Westvoorne aan de Stadsregio Rotterdam voor taken en diensten op het gebied van ruimte, groen, recreatie, toerisme, water en milieu. Die taken en diensten zullen straks niet meer uitgevoerd worden, omdat ze niet overgaan naar de MHR. Toch gaat onze totale inwonersbijdrage straks wel daar naartoe. Die bovengenoemde taken en diensten moeten wij dus in een ander samenwerkingsverband of geheel zelfstandig gaan uitvoeren. Aangezien dat voor ons (als plattelandsgemeente) verreweg de belangrijkste zijn, zullen we dus duurder uit zijn. Sterker nog, we gaan betalen voor economische ontwikkelingen en voor de \u2018vervoersautoriteit\u2019 terwijl we met de voorgenomen economische ontwikkelingen waarsc hijnlijk niets te maken zullen hebben en de vervoersautoriteit buiten ons grondgebied zal acteren.\n\nOndanks dit alles staan eigenlijk de meeste gemeenten positief tegenover de oprichting van de metropool. Daar zouden de burgemeesters in hun burgermeestersoverleg is meer over na moeten denken. Gemeenteraden willen wel, maar kunnen eenvoudigweg niet met dergelijke rammelende overeenkomsten instemmen.\n\nIn onze Westvoornse commissie BZM was dat niet anders gisterenavond. We willen wel, maar niet op deze manier.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=308&terug=1", "body": "In toezegging 2013-12 staat, m.b.t. de handhavingszaken, dat de bezwaar- en beroepstermijnen worden opgeschort: Wethouder Groenewegen zegt dat betrokkenen bij de twee handhavingszaken een brief krijgen waarmee de procedures worden stopgezet tot na de bespreking van het beleid in de commissie van juni. De bezwaar- en beroepstermijnen worden opgeschort.\n\nWanneer een wethouder een dergelijke toezegging doet, zal iedere burger toch verwachten dat alle maatregelen, die daartoe nodig zijn, dan ook genomen worden!? Wanneer achteraf dan blijkt dat een van de belangrijkste maatregelen, om waar te maken wat een wethouder/het college in een raadsvergadering beloofd heeft, in dit geval onder andere het intrekken van het dwangsombesluit, niet genomen wordt omdat het college, volgens de uitleg die wij daarover ontvangen hebben, bang is voor een negatieve uitleg van de rechter en dus de juridische positie van de gemeente, dan volgt daaruit dat het college meer bezig is met het mogelijk eigen toekomstige juridische gelijk dan met het belang van burgers en met hun vertrouwen in beloftes van het college.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=304&terug=1", "body": "- reeds in de commissiebespreking verdeeldheid bestond over de gewenste locatie voor de JOP in Oostvoorne;\n\n- de gekozen locatie zelfs bij de voorstemmers in de raad niet de voorkeur had en niet alleen tot weerstand in de raad, maar ook op bezwaren van omwonenden en andere belanghebbenden heeft geleid;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=311&terug=1", "body": "De discussie over meer windenergie en dus meer windmolens in de nabijheid en zelfs in het zicht van de gemeente Westvoorne is toch wel een heel bijzondere. Met de name de fractie en de wethouder van D66 slaakten kreten als 'we krijgen het op een presenteerblaadje om mee te doen' en 'dit past bij wat we allemaal willen' of ' 'it is goed voor ons' en uiteindelijk ' we moeten wel allemaal onze bijdrage leveren en dus nu geen locaties uitsluiten'.\n\n\n\n\n\nVoor de Partij Westvoorne, zo betoogde zij in deze raadsvergadering, zijn dit onbegrijpelijke uitspraken, die alleen maar getuigen van een slaafs meelopen aan de hand van het Havenbedrijf. Zo zagen we in het verleden ook wethouder Klok opereren, die de raad in mei 2012 met de hand op zijn linker borsthelft beloofde niets te zullen tekenen en ook het Havenbedrijf geen volmacht te geven in naam van de gemeente Westvoorne te tekenen. Toch lijkt dit wel gebeurd te zijn en zullen er dientengevolge zo goed als zeker in de nabije nabijheid van Westvoorne en in het zicht van ons recreatieve gebeuren gigantische windturbines gaan verschijnen. De stelling van D66 dat dit groene energie gaat opleveren voor Westvoorne, omdat we als we dit soort dingen op ons terrein krijgen er ook iets over hebben te vertellen, kon op geen enkele wijze gestaafd worden en snijdt wat betreft de PW ook absoluut geen hout.\n\n\n\n\n\nHet college heeft helaas het Havenbedrijf eind april 2013 al weer verwittigd dat zij kunnen instemmen. Wethouder Mulder benadrukte weliswaar dat het college 'bij de raad zal terugkomen', dat er nog vele onderzoeken uitgevoerd moeten worden, zoals milieu effect rapportages, dat de verschillende stakeholders via een gedegen burgerparticipatie proces bij dit onderwerp betrokken zullen worden en dat hij daar bij het Havenbedrijf ook op zal aandringen, gaf en geeft de gemiddelde PW burger niet heel veel moed. Immers voorganger Klok luidde dezelfde soort geluiden en ook daar is niets van terecht gekomen: de intentieverklaring is gewoon door het Havenbderijf namens het college van Westvoorne getekend! \n\n\n\n\n\nEen door de PvdA ingediende motie om duidelijk te maken dat 'de Raad van de gemeente Westvoorne g\u00e9\u00e9n voorstander is van de plaatsing van windmolens op de Zuidzijde van de Slufterdam' werd met 7 tegen 7 stemmen aangehouden. Verbijsterend was dat GBW's Bert Heijndijk na een vurig betoog over de afschuwelijk windmolens die hij weg naar en van zijn werk nu dagelijks omhoog zag schieten, toch tegen deze motie stemde. Ook de rest van de oppositie overigens. Wordt dus geprolongeerd in de raad van 25 juni. Misschien zal men dan wel beseffen dat deze monsters het uitzicht voor hun recreanten lelijk gaat bederven... Met 'monsters' bedoelen we natuurlijk de windturbines...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=306&terug=1", "body": "In het aangeboden stuk en de daaropvolgende discussie in de commissie wordt uitgelegd waar de budgetoverschrijding van 1.5 miljoen euro door veroorzaakt wordt. Het blijkt onder andere dat de personeelskosten over 2012 ruim 1 miljoen euro bedragen. Ook blijkt dat er aan het begin van 2013 al een tekort geraamd was van bijna 1.5 miljoen. Het wordt in de commissievergadering echter geenszins duidelijk dat er een plan op tafel ligt om deze tekorten terug te dringen. Het lijkt bijna dat het als een voldongen feit wordt geaccepteerd.\n\n- De PW had gevraagd om bezettingscijfers en in plaats daarvan hebben we enkele weekprogramma\u2019s met ingevulde uren gezien. Dat mogen we dan zelf gaan uitvlooien, terwijl niet eens alle relevante informatie beschikbaar is. Bovendien geeft het nog eens aan hoe amateuristisch wordt gewerkt. \n\n - Bezettingscijfers zijn niks anders dan: je hebt een sporthal die je in 3 zalen kan delen, die elke bijvoorbeeld 60 uur per week te gebruiken zijn. Totale capaciteit per week is dus 180 uur. Daartegen zet je de werkelijke bezetting af, om je te helpen nadenken over od je goed bezig bent, en wat er eventueel beter kan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=305&terug=1", "body": "Gedurende de laatste jaren zijn een aantal nietsvermoedende inwoners van Westvoorne onplezierig verrast door een handhavingsbrief van de gemeente. Helaas denkt de gemeente Westvoorne een eind te moeten maken aan woonsituaties, die soms 15, 20 of wel 30 jaar bestaan. Na de eerste berichten en een inventarisatie door de Partij Westvoorne bleken veel meer inwoners dan aanvankelijk werd aangenomen slachtoffer van deze handelwijze van het college. Bewoning van stacaravan of recreatiewoning moet na tientallen jaren worden gestaakt, omdat de bestemming gewijzigd is, omdat er geen dakpannen op het dak liggen, of omdat de woning een paar meter wordt verplaatst.\n\nTeneinde een goede basis te cre\u00ebren voor deze discussie zou de PW het zeer op prijs stellen als inwoners, die in aanraking gekomen zijn met het onderhavige handhavingsbeleid, zich zouden willen melden bij het recent door de PW op hun website opengestelde Meldpunt Handhaving. Een dringend verzoek tot het openen van een dergelijk Meldpunt werd gedaan door de groep inwoners van Westvoorne, die aanwezig waren in het Politiek Caf\u00e9 Westvoorne in Olaertsduyn van afgelopen zaterdag 1 juni. Met behulp van de op dit meldpunt verkregen informatie zal het college geconfronteerd worden met de werkelijke, inhumane behandelingen die momenteel plaatsvinden en zal getracht worden vervolgens snel tot een humane oplossing te komen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=315&terug=1", "body": "Wij kunnen ons gedeeltelijk vinden in de brief, maar we hebben een opmerking en een aantal aanvullingen en mogelijke amendementen.\n\nIn de eerste plaats moeten we niet eerst zeggen dat 'de fracties in de Westvoornse raad een positieve grondhouding hebben ten aanzien van de op te richten MR, maar er toch een aantal punten is waarover zij een nadere discussie willen hebben voor dat de raad een besluit zal kunnen nemen' en dan vervolgens zeggen dat 'we die punten niet zien als argumenten om tegen de voorstellen voor een MR te zijn'. Alinea 1 bovenaan pagina 2 dient daarom geschrapt te worden.\n\ndat de MR voorlopig puur vanuit economische belangen aangestuurd zal worden. Er worden echter wel ambities geformuleerd op het gebied van ruimte, wonen en groen, maar daarvoor worden geen financi\u00eble middelen beschikbaar gesteld. Op dit moment betaalt Westvoorne voor taken en diensten op het gebied van ruimte, groen, recreatie, toerisme, water, milieu die straks niet meer uitgevoerd worden omdat ze niet overgaan naar de MR. Toch gaat onze totale inwoners bijdrage wel naar de MR. Die bovengenoemde taken en diensten moet Westvoorne dus in een ander samenwerkingsverband of geheel zelfstandig gaan uitvoeren. We zullen dus duurder uit zijn met de MR. Sterkere nog we gaan betalen voor economische ontwikkelingen waar we waarschijnlijk niets mee te maken krijgen en voor de vervoersautoriteit die ook buiten ons grondgebied zal acteren. Voor ons en waarschijnlijk ook voor andere landelijke gemeenten is de pijler ruimte en groen heel belangrijk. Daar ligt immers onze unieke inbreng in de MR. De PW stelt daarom voor in ieder geval een amendement over de pijler groen in te dienen.\n\nVerder onderschrijft de Partij Westvoorne hetgeen door de gemeente Capelle a/d IJssel ingediend is vanuit juridisch perspectief. De PW is het ook eens met het amendement van Lansingerland met betrekking tot 5 in plaats van 3 leden in het Dagelijks Bestuur, met dien verstande dat de daarin opgenomen wijziging niet de enige wijziging is die Westvoorne voorstelt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=302&terug=1", "body": "Alweer ruim een half jaar geleden werd een aantal nietsvermoedende inwoners van Westvoorne verrast door een brief: \u2018U dient binnen 4 weken uw huis af te breken en te vertrekken!\u2019 Zo denkt de gemeente Westvoorne een eind te moeten maken aan woonsituaties die soms 15, 20 of wel 30 jaar bestaan en worden gedoogd of die na veranderingen niet meer in overeenstemming zijn met de regels. Gevraagd of men begrijpt hoe zo\u2019n boodschap aankomt bij de ontvanger, worden de schouders opgehaald: \u2018Tja, wij vinden het ook niet leuk\u2019\n\nNa de eerste berichten en een inventarisatie van de Partij Westvoorne bleken nog veel meer inwoners slachtoffer van deze handelwijze van het college. Bewoning van stacaravan of recreatiewoning moet na tientallen jaren worden gestaakt, omdat de bestemming gewijzigd is, omdat er geen dakpannen op het dak liggen, of omdat de woning een paar meter wordt verplaatst. Allemaal mooie voorbeelden van het \u2018meedenken in plaats van tegendenken\u2019 uit het coalitieprogramma. Wethouder Van Lith (GBW) weet het ook allemaal niet zo goed, belooft er nog eens goed naar te kijken en gaat op vakantie.\n\nAlle Westvoornaars worden van harte uitgenodigd om in een prachtige omgeving en in een ontspannen sfeer hierover mee te praten, of te komen luisteren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=314&terug=1", "body": "Op bladzijde 9 van dit rapport staat dat \u2018de conclusie is dat de vermogenspositie op dit moment ruim voldoende is om de risico\u2019s in financi\u00eble zin af te dekken\u2019. Echter, tegelijkertijd wordt er op bladzijde 5 gesteld dat \u2018de economische vooruitzichten, net als vorig jaar, somber blijven, dat het perspectief voor 2014 tot en met 2017 niet rooskleurig is en dat er in de periode 2015-2017 nog eens cumulatief (??) een bedrag van 2 miljoen bezuinigd moet worden\u2019.\n\nWat de PW betreft getuigt dat toch echt van een slecht financieel beleid: immers enerzijds wordt er nu gepocht dat we weer ruim voldoende in onze slappe was zitten en anderzijds wordt er geroepen dat de broekriem de komende jaar moet worden aan gehaald. Het onderstreept maar weer eens dat het vaststellen van het weerstandsvermogen, zoals wij ook vorig jaar opgemerkt hebben, een cijfermatige exercitie is, waarbij er voor gezorgd wordt dat de formule er voor de b\u00fchne goed uitziet, terwijl de werkelijke tekorten glashard naar de volgende raadsperiode worden doorgeschoven.\n\nTijdens de Technische Toelichting van 3 juni heeft de PW al gevraagd om in detail de berekeningen van het weerstandsvermogen te laten zien en het verloop tussen vorig jaar en nu, i.e. van 1,01 naar nu 1,61. Want aan de cijfers die op respectievelijk bladzijde 9 en 10 vermeld worden, is werkelijk geen touw vast te knopen, omdat er alsmaar dingen gezegd worden als \u2018dat iets voornamelijk veroorzaakt wordt door\u2026\u2019 of \u2018dat slechts een aantal op te heffen reserves genoemd worden\u2026\u2019 of \u2018dat er slechts een aantal deelrisico\u2019s niet langer een risico vormen\u2019. Hoe je het ook wendt of keert, je kunt rekenen wat je wilt, maar de tot de totalen van de vermelde beschikbare weerstandscapaciteit kom je eenvoudigweg niet. Hetzelfde geldt voor de getallen in het hoofdstukje reservepositie, welke een onderdeel vormen van die beschikbare weerstandscapaciteit: zonder een totaal overzicht van de reserves (de PW heeft ook vorige jaar tevergeefs verzocht dat een onderdeel van de bestuursrapportage te maken) kom je met wat er op bladzijdes 9 en 10 staat niet tot het daar genoemde totaal van 6,77 miljoen in de Algemene Reserves. Tot kwart over vier vanmiddag was er nog steeds geen antwoord op deze vragen binnengekomen en de presentatie die wethouder Mulder aan het begin van deze vergadering over ons heeft uitgestort, verschaft eveneens geen opheldering van zaken.\n\nReservepositie\n\n De reservepositie van de gemeente bedraagt 25,01 miljoen euro, op basis van de meest actuele gegevens. Zo staat dat zonder verdere toelichting in deze 1e bestuursrapportage 2013! Terwijl Deloitte in hun rapport over de jaarrekening nog spreekt over een eigen vermogen van 26.7 M per 1 januari 2012 en daarbij vermeldt dat tussen 2008 en 2012 het vermogen met slechts 10 M afgenomen is. Even: waarom tussen 2008 en 2012? \u00e0 omdat 2008 de start van de crisis was\u2026 maar tussen 2008 en 2010 ging het vermogen wel met 5 M omhoog en tussen begin 2012 en heden ten dage ging het met 2 M omlaag, zodat er tussen het moment van aantreden van dit college en 1 januari 2013 een afname van 17 M heeft plaatsgevonden!! Maar kunnen we deze getallen nou wel geloven? Met al dit gegoochel en gepuzzel is dat helaas de vraag die de PW moet stellen en hierbij stelt. Met wat er op tafel in deze verschillende financi\u00eble rapportage kunnen wij er echt niet zeker van zijn. Misschien kan het college nog eens proberen het wel aannemelijk te maken. Ook hier heeft de presentatie van Mulder geen oplossing verschaft.\n\nBudgettaire Mutaties\n\n We worden er behoorlijk moe van onszelf alsmaar te moeten herhalen, zonder enige positieve reactie te zien van het college, maar, hier gaan we dan nog maar een keer: de PW is van mening dat ook in deze rapportage weer veel te gemakkelijk met geld geschoven wordt, terwijl ook de term budget neutraal weer in een aantal gevallen onterecht gebruikt wordt. Verder zijn we niet meer bereid daar nog weer een keer in detail op in te gaan. Het is te veel gepuzzel, er rijzen te veel vragen over de verschillende programma\u2019s en mutaties, kortom we voelen ons als raad bijzonder onvolledig en laat ge\u00efnformeerd over tal van zaken.\n\nDe PW zet grote vraagtekens bij de Risicotabel op bladzijde 8. Tijdens de technische toelichting op 3 juni is al gevraagd om ook die tabel in detail toe te lichten: scores en berekening daarvan plus het verloop van de invloed op het weerstandsvermogen in euro\u2019s tussen de rapporten Begroting 2013/2e Bestuursrapportage 2012/Jaarrekening 2012 en nu, de 1e Bestuursrapportage 2013.We hopen dat de belofte van wethouder Mulder om zijn presentatie van het begin van deze commissievergadering ook nog schriftelijk toe te lichten/te bevestigen gestand gedaan wordt, want de informatie wat er nu voorhanden is, kan de PW hier geen orde in scheppen.\n\nDe Partij Westvoorne stoort zich er zeer aan dat zowel coalitie als PvdA zich achter deze rapportage scharen. Een rapportage die de werkelijke financiele status van de gemeente Westvoorne verbloemt en de tekorten keihard doorschuift naar de volgende raadsperiode: met de in dit rapport verschafte informatie is het onmogelijk de berekening en het verloop van het weerstandsvermogen gedurende de laatste jaren te verifi\u00ebren; verder ontbreekt voor de zoveelste maal in dit document een overzicht van de positie van de verschillende reserves, terwijl het schuiven tussen potten wederom ongebreideld plaatsvindt, de term budget neutraal ongenuanceerd gebruikt wordt, de gerapporteerde mutaties het format van een puzzelboek hebben en de ogenschijnlijk uitgevoerde risicoanalyse in nevelen gehuld is en blijft.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=318&terug=1", "body": "- Het Beleidsplan Toezicht en Handhaving Bouwen en Ruimtelijke Ordening 2012-2016 is bruikbaar met uitzondering van: \n\n 1. hetgeen op pagina 10 en 11 staat inzake overtredingen en de indeling in de \u2018prioriteitsgroep hoog\u2019 van \u2018gebruik in afwijking van het bestemmingsplan\u2019 valt.\n\n Beetje vreemd omdat de gemeente op ieder gewenst moment voor eigen doeleinden een BP aan kan passen dit dan als hoge overtreding te zien.) De duur van een BP is 10 jaar. In die 10 jaar zullen er altijd ontwikkelingen optreden die strijdig zijn. Er zullen dus altijd aanpassingen gewenst zijn. Natuurlijk moeten de regels gevolgd worden, daarvoor worden ze immers opgesteld, maar de vraag is hoe stringent de regels zijn en hoe er sprake kan zijn van Ruimtelijke ordening zonder de mogelijkheid van veranderingen van een BP. Omstandigheden wijzigen immers?\n\n2. het signaleringssysteem/piepsysteem:Zo gaat het nu: klacht (buurman/ambtenaar) > ambtelijk advies aan wethouder \u2018strijdige situatie, komt in aanmerking voor handhaving\u2019 > briefje college \u2018ga maar handhaven\u2019 (B&W besluiten: \u2018die locatie komt voor handhaving in aanmerking\u2019).Zo zou het moeten: na constatering van strijdige situatie/overtreding > gesprek (de meeste mensen willen helemaal niet in de fout gaan, dus willen dat gesprek ook) > zoeken naar oplossingen > gespreksverslag. Pas als er geen oplossing voor handen is, kan een handhavingstraject ingezet worden. Hierbij altijd een belangenafweging maken.\n\n- Uitvoering Nota\n\n Het gaat om de uitvoering en het gebruik van de nota. Daar is het namelijk misgegaan. Dat is de verantwoordelijkheid van de wethouder.\n\n Hoe worden onze burgers behandeld wanneer er sprake is van strijdig gebruik van het bestemmingsplan en wat staat daarover in de nota?. Om dit soort zaken gaat het hier vanavond.\n\nBij ieder groep staat een bepaalde aanpak beschreven wanneer er overtredingen geconstateerd worden. Blijkbaar heeft ons college de groep burgers die hier vanavond aanwezig zijn nog net niet ingeschat als criminelen. Dat niet, maar in de ogen van ons college hebben we toch met groep 3, namelijk met opportunistische en calculerende burgers te maken, bij wie alleen een pakkans en een daaropvolgende straf helpt om ze te weerhouden van het overtreden van regels. Dat ons college daarvan uitgaat blijkt uit hun aanpak. De stappen informeren, adviseren, en preventie zijn namelijk overgeslagen.\n\n Er is meteen overgegaan naar een intensieve controle en een vooraankondiging van een dwangsom/bestuursdwang.\n\nOp pagina 14 wordt uitgelegd wanneer er, als uitzondering op regel, niet handhavend kan worden opgetreden.\n\n Onder Ad 3 staat (p.14/15): het is mogelijk dat de overtreding in aanmerking komt voor een gedoogsituatie. Een goed voorbeeld hiervan zijn de voorwaarden die in het verleden zijn opgesteld voor permanente bewoning van recreatiewoningen. Een ander voorbeeld zijn eisen van gelijkwaardigheid (er is eerder een goed alternatief toegepast) . Ook kan er sprake zijn van toepasselijkheid van het vertrouwensbeginsel (een burger mag vertrouwen op een toezegging of standpunt). \n\n Uit de verhalen van de burgers die hier vanavond aanwezig zijn en overigens ook uit de verhalen van burgers die hier vanavond niet zijn, concluderen wij dat ook zij, net als de bewoner van de Zeehoevenweg in aanmerking zouden moeten komen voor een gedoogsituatie. De gemeente heeft dat namelijk toen ook gemeend omdat er zo lang sprake was van bewoning.\n\n1. gesprek met overtreder. Dat geldt voor de mensen uit groep 1, 2 en 3.Aangezien er met de hier aanwezige mensen niet eerst in gesprek gegaan is, moet je dus concluderen dat ze als criminelen behandeld zijn. Kan de wethouder uitleggen waarom er niet eerst in gesprek is gegaan? De onder A genoemde stappen 2 en 3 zijn eveneens overgeslagen. Hoezo?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=313&terug=1", "body": "Daarnaast vinden wij de methodiek van stelposten wel erg simplistisch. Op basis daarvan kan er van alles en nog wat wel of niet gerealiseerd worden. Wij noemen dat niet \u2018het stellen van kaders\u2019. Wij vinden dus ook niet dat het college ons met deze nota in staat stelt de kaders voor de begroting 2014 en die van 2015- 2017 vast te stellen. Daarmee belemmert het college ons in het uitvoeren van onze wettelijke taak.\n\nIn deze kadernota had dit dus vermeld moeten worden en dat is niet gebeurd (p.20, laatste alinea).", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=319&terug=1", "body": "Drie grote decentralisaties komen op de gemeente Westvoorne af; Jeugdzorg, taken vanuit de AWBZ en de Participatie wet. Met de drie decentralisaties komen er grote verantwoordelijkheden op de gemeente af en dat wil je als gemeente goed regelen. Maar het is heel belangrijk om als gemeente het complete plaatje te kunnen overzien, want er is bijvoorbeeld ook een veiliheidsketen, een politieketen, minima beleid etc. etc. Er wordt door omliggende gemeentes verschillend mee omgegaan en het is ook de bedoeling om lokaal maatwerk te leveren. Gemeente Westvoorne heeft een wat rustiger problematiek dan in bijvoorbeeld Spijkenisse.\n\nOm te kijken wat er nodig is moeten we eerst eens kijken wat we van de huidige zorgstructuur geleerd hebben.\n\nDeze was niet transparant, de onderlinge afstemming was niet optimaal en er is overlap in functies. Bovendien moet de signaleringsfunctie verbeterd worden. De ketenpartners moeten alerter zijn op kindproblematiek en het meldsysteem van SISA moet beter ge\u00efmplementeerd worden.\n\nMaar de grote vraag is, kun je dit zelf als gemeente regisseren, hebben mensen voldoende kennis van zaken en hoeveel mensen heb je nodig om alles te kunnen overzien? Het aanstellen van een zorgregisseur is op dit moment echt te voorbarig. Het kost veel geld en we hebben het centrum voor jeugd en gezin die op dit moment ook betaald worden vanuit overheidsgelden. De GOSA regisseur kan een deel van de taken die nu beschreven worden voor de zorgregisseur zelf doen.\n\nEen belangrijke vraag is welke taken zou je als gemeente nu juist wel of niet zelf moeten willen doen.\n\nMet name in de preventiesfeer kan de Brede School ontwikkeling een heel belangrijke rol spelen. Ik mis in de lokale zorgstructuur de inbreng van de huidige professionele en niet professionele organisaties.\n\nWe moeten aantrekkelijke activiteiten organiseren waardoor kinderen, volwassenen en ouderen elkaar kunnen ontmoeten. Elkaar leren kennen en elkaar durven aanspreken. Wij zijn met zijn allen een gemeenschap allemaal verantwoordelijk voor de leefbaarheid in Westvoorne. Ik kan ervoor zorgen dat we in de commissie een programma kunnen volgen waarin we leren hoe dat moet en in welk kader dit past. Verder wil Partij Westvoorne wil dat er een duidelijke aanpak komt tegen het drugsgebruik onder jongeren. Ik ondersteun van harte de actie van Yvonne de Groot van de PvdA in Brielle.\n\n3. Geen nieuwe complexiteiten inbouwen (pagina 5) : ik zie een overlap in de GOSA en de zorgregisseur. We praten over 20 gezinnen (zorgwekkende zorgmijders) LZN, 18 gezinnen Huiselijk Geweld, 23 jongeren komen in aanmerking voor de groepsaanpak.\n\nNa een goede presentatie door Eelco Blanken vond een goede uitwisseling van opinies plaats. In het algemeen kan de commissie zich vinden in de route zoals nu aangegeven. De PW is van mening dat, als per bovenstaand betoog, een en ander wel snel verder uitgewerkt moet worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=317&terug=1", "body": "In april heef een meerderheid van de raad ingestemd met het oormerken van een bedrag van 160.000 euro voor het centrum van Rockanje. Wij stemden tegen het voorstel omdat er helemaal geen plan was. Het enige waar de wethouder toen mee kon komen was een boom op het dorpsplein. En nu ligt er opeens wel een plan?? Waar dan ook meteen het totale bedrag van 160.000 euro aan uitgegeven gaat worden?? Terwijl er tevens gesteld wordt dat de aanleg van de parkeerplaatsen maar \u00e9\u00e9n onderdeel van de verbetering van het dorpscentrum is. Het geld is wel meteen op na die aanleg, dus blijkbaar stopt hiermee de verbetering.\n\nWaarom hebt u vorige keer niet gezegd dat u het geld nodig had voor de aanleg van een parkeerterrein? Dat is wel zo duidelijk geweest.En hoe haalt u het nou in uw hoofd om de begroting hiervoor zo maar open en bloot op tafel te leggen, terwijl de PW het college reeds in 2011 op dit soort praktijken aangesproken heeft. Wethouder Van Montfoort heeft toen plechtig beterschap beloofd, maar nu gebeurt het gewoon weer!! Aanbesteden heeft op deze manier geen enkele zin meer.\n\nWel werd duidelijk dat deze wethouder, ondanks andere gemaakte afspraken met de werkgroep, haken en een energiekast op het parkeerterrein had voorzien ten behoeve van marktkramen... dus toch een verplaatsing van de markt?! De PW stoort zich er aan, dat de wethouder kennelijk niet op de hoogte is van wat er in de werkgroep plaatsvindt. Ook zijn mededeling dat eer nu sprake gaat zijn van een subsidieaanvraag bij de Stadsregio, lijkt gezien de tijdsduur daarvoor en de ontwikkelingen rond het vormen van de Metropoolregio niet erg realistisch.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=406&terug=1", "body": "De waarheid is, dat vergeleken met de woeste plannen van het vorige college om de hele Drenkeling vol te stouwen met peperdure woningen ten behoeve van de financiering van de glassanering er nu onder leiding van de huidige lokale coalitie een project op stapel staat om beter betaalbare woningen in het middensegment neer te zetten. Dus, zonder een koppeling met de sanering van de glastuinbouw, zoals toen het geval was, en van peperdure huizen is zeker geen sprake.\n\n\n\n\n\nTis waar: sociale huurwoningen komen er niet op de Drenkeling. Maar daar bewandelt deze coalitie andere wegen voor. De kernvoorraad van het gemeentelijk Woonbedrijf, dat dankzij de Partij Westvoorne gelukkig niet verkocht werd maar behouden bleef voor Westvoorne, is en blijft op orde, een aantal huurwoningen zijn/worden tegen een zeer redelijke prijs verkocht aan de zittende huurders en de opbrengst wordt opnieuw ge\u00efnvesteerd in woningbouw in Westvoorne, waaronder sociale huurwoningen. \n\n\n\nNog niet zo langs geleden zaten Statler en Waldorf van de oppositie nog zonder enige moeite te protesteren tegen het feit dat er nu zowaar voorrang gegeven wordt aan jongeren bij de toewijzing van huurwoningen in onze gemeente. Was ook weer niet goed, want hoe moest het dan met de ouderen\u2026 Je zou ze toch, deze notoire tegengassers. \n\n\n\n\n\nMaar dat een journalist nu schrijft dat onze jongeren Rockanje \u2018ontvluchten\u2019 is een slecht geschreven raadsel. Hoor en wederhoor bij wat meer dan een enkele burger of een raadslid of twee had vast een wat beter beeld verschaft en voor de verandering misschien zelfs wel een positief beeld over het goed gebalanceerde, inclusief het conformeren aan de regionale afspraken, woonbeleid van de huidige lokale coalitie\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=310&terug=1", "body": "Een meerderheid van de raad vindt dat, omdat de antwoorden van het college op van te voren gestelde vragen pas in de middag van 28 mei zijn ontvangen, dit onderwerp verdaagd moet worden. De inspreker op dit onderwerp, de heer Clarisse, wordt wel gevraagd om zijn verhaal te doen. Hij spreekt in detail zijn ongerustheid uit over de vervuiling van het strand in Rockanje. \n\n\n\n\n\nHet onderwerp zal opnieuw besproken worden in de Commissie Grondgebied van 5 juni en vervolgens in de Raad van 25 juni. Deze website zal nadien dan ook terugkomen op dit uiterst belangrijke onderwerp. De vraag is immers onder andere welke mogelijkheden dit bestemmingsplan gaat geven aan Rijkswaterstaat te aanzien van de zandsuppletie voor onze kust. Met het linker oogje gericht op het Balance Island gebeuren en met het rechteroogje op het toeristische karakter van onze gemeente, lijkt het noodzakelijk om niet een volmacht af te geven voor welke vorm van zandsuppletie dan ook, maar als gemeenteraad te allen tijde het laatste woord te hebben als het aankomt op het afgeven van de betreffende vergunning!!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=421&terug=1", "body": "De gemeente Westvoorne startte in januari 2016 een participatietraject genaamd \u2018Samen Doen\u2019 met als doel haar inwoners en ondernemers zelf met idee\u00ebn en initiatieven te laten komen ter verbetering van, in de meest brede zin van het woord, het welzijn van Westvoorne en vervolgens iedereen zo veel mogelijk te betrekken bij de uitwerking en uitvoering daarvan. In hele korte tijd rolde een behoorlijk aantal idee\u00ebn van de plank, die ondertussen voor een groot deel al uitgevoerd zijn of in uitvoering zijn.\n\nHet is daarom onbegrijpelijk, dat iets meer dan een jaar na de aftrap van \u2018Samen Doen\u2019, Len Edzes-van Loon in haar stukje d.d. 26 februari 2017 het nodig vindt om de vloer aan te vegen met dit succesvolle participatietraject. Los van het feit dat zij haar matte schijnwerper richt op drie projecten die ook nog eens niets te maken hebben met het participatietraject \u2018Samen Doen\u2019, krijgt ze het voor elkaar om in haar 41 regels tellende tirade een zeer aanzienlijk aantal personen en instellingen te beledigen.\n\nRechtstreeks commentaar geven op haar eigen website heeft geen zin, omdat ik in de laatste weken verschillende keren ervaren heb, dat ze mijn commentaar gewoonweg niet of slechts gedeeltelijk plaatst, net hoe het haar uitkomt. Censuur aan de bron heet dat volgens mij. En daarom maar via de website van de Partij Westvoorne, omdat het toch wel weer een snaar raakt in het politieke gebeuren alhier: in die zin dat de huidige, uitstekende prestaties van onze burgerij, college, coalitie en ambtelijke organisatie voor de zoveelste maal door Edzes weer ons bedekt wordt met de niet onderbouwde verdachtmaking dat politiek en bestuur het op alle fronten verkeerd doen in Westvoorne.\n\nKijk, als je in vroeger tijden zelf je familie niet in het gareel kon krijgen, en daarom jaloers bent op het feit, dat de inwoners en ondernemers samen met het totale gemeentebestuur door nauwe samenwerking en op plezierige wijze een aantal idee\u00ebn en initiatieven weten te verzilveren, dan is dat nog tot daaraan toe. Maar dan geeft het toch geen pas om onder meer \u201cdie gemeente\u201d, \u201cde lokale burgerkrachten\u201d, \u201cburgers (lieve mensen hoor)\u201d, \u201ceen serviceclub\u201d, \u201ceen verzameling heren\u201d, \u201cde burgemeester\u201d, \u201cde burgerparticipant\u201d, en \u201cdit gemeentebestuur\u201d door het slijk te halen door middel van een reeks uiterst kwaadsprekende insinuaties!?\n\nHoeveel meer bagger kan 1 haatdragende, oude vrouw, die zichzelf met een mus identificeert, verzamelen over mensen en instellingen in \u00e9\u00e9n onnozel stukje? En alweer rijst de vraag: waarom dan toch? Voelt het nou zo goed om volledig bezijden de waarheid je eigen gemeente te molesteren, keer op keer op keer op keer!? Of zit het gewoon in je aard, ben je er mee geboren en heb je je hele leven al niet anders gedaan?Rien HuismanTinte, 2 maart 2017", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=419&terug=1", "body": "Wethouder Van der Meij verklaarde desgevraagd, dat hij zeer tevreden is over het feit dat de begroting ook in 2017 weer in evenwicht is en voldoet aan de eisen van de wet- en regelgeving.\n\nWestvoorne is als \u00e9\u00e9n van de weinige gemeenten in Nederland nog in het bezit van een eigen Woonbedrijf. Door gewijzigde wet- en regelgeving zijn de exploitatieresultaten van dit Woonbedrijf wel een aandachtspunt en een uitdaging voor de langere termijn. In de kadernota 2018 zullen voorstellen worden gedaan om hier het hoofd aan te bieden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=316&terug=1", "body": "Het totale risico van dit plan ligt inmiddels bij de gemeente. De totale kosten, inclusief het nu gevraagde krediet van ruim 1.9 miljoen, bedragen ruim 4 miljoen euro. Het verlies op dit project van 1,3 miljoen ( het accepteren van een verlies bij de start van welk project dan ook is een belachelijk uitgangspunt), zal nu zonder enige twijfel gaan oplopen naar een bedrag van 2 miljoen euro of zelfs meer, zoals de PW een aantal jaren geleden reeds voorspeld en onderbouwd heeft. Bovenop alle blunders die het college gemaakt heeft bij de aankoop, de sanering en het ingezette vervolgtraject van bebouwing worden de risico's volledig onjuist, lees veel te laag, ingeschat. Zelfs de aanwijzingen die zeer recentelijk nog uit de circulaires van de Provincie werden aangereikt, worden met voeten getreden. Er wordt niet met een eindwaarde en contante waarde methodes gerekend, maar op werkelijk kinderlijke manier met nominale waarde. Dat komt er zo ongeveer op neer dat het college/Woonbedrijf denkt op de dag van morgen te kunnen aanbesteden, bouwen, opleveren en verkopen/verhuren. We maken geen grapje: de gehanteerde berekeningsmethode is daar op gebaseerd... alles gaat instantaan aanbesteed, gebouwd en opgeleverd worden, alles gaat momentaan verkocht en/of verhuurd worden...\n\nEen risico inschatting van 2% in plaats van de voorgeschreven 10%, een onderschatting van de mogelijkheid tot verkopen en/of huren van piepkleine veel te hoog geprijsde woningen, een negeren van de lange terugverdientijd in geval van verhuur, het ontbreken van een risicoanalyse niet alleen onder het kopje \u2018risicomanagement en weerstandsvermogen\u2019 in het raadsvoorstel, maar ook in de kadernota 2014 en de 1e bestuursrapportage 2013, het niet werken met een eindwaarde en een contante waarde, het zijn allemaal zaken die maken dat wat er nu op tafel ligt wat betreft de PW een voorstel is dat in Westvoorne het zoveelste financi\u00eble debacle zal gaan veroorzaken.\n\n\n\n Maar de fracties van de coalitiepartijen en de PvdA zijn respectievelijk blij of in hun nopjes. Zij vinden het een mooi plan, vinden dat het allemaal al te lang geduurd heeft en dat nu eindelijk maar eens moet gebeuren, dat het ook vooral snel moet gebeuren, omdat braak liggen nog duurder is\u2026 en besteden nog even aandacht aan de mogelijke parkeeroverlast voor de buurt, roepen nog even argeloos dat alles wel binnen de financi\u00eble kaders moet blijven, vragen welk sturingsmiddel de gemeente nu gaat gebruiken en zijn het er over eens dat \u2018het toch geringe verlies\u2019 maar gepakt moet worden en dat de woningen gebouwd moeten worden\u2026 In het voorbijgaan wordt HRJ nog even geprezen en HRL vergeten, daarbij ook negerend dat de helft van de inwoners van Rockanje nog wel eens tegen zou kunnen zijn en de zaak daarmee ernstig zou kunnen vertragen. Met alle financi\u00eble gevolgen van dien\u2026 Om vooral maar niet stil te staan bij de vraag of deze woningen van elk twee maal 60 vierkante meter, gebundeld een eierdoos-achtig ontwerp op een overvol stukje grond, met lastige formaties van beneden en bovenwoningen en oudere met jongere bewoners, \u00fcberhaupt wel verkocht, voor toch zeer stevige prijzen, of verhuurd zullen gaan worden\u2026\n\nWethouder Mulder zegt dat hij het lastig vindt om inhoudelijk op de kritiek van de PW in te gaan. Het college denkt dat dit de juiste methode is en de juiste uitvoering voor een duur en historisch groot project als De Rots, de beste manier om er uit te komen. Rockanje vraagt hierom, zegt hij. De berekeningen zijn overigens prima, de gevraagde risicoberekening kan hij niet maken en hij is niet bereid om daar verder ook maar iets aan te doen\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=422&terug=1", "body": "De afgelopen week werd na heel lang wachten en diverse keren uitstellen eindelijk een besluit genomen over stukjes gemeentegrond in Rockanje, waar ooit in een grijs verleden afspraken werden gemaakt door de gemeente Rockanje met een vijftigtal toenmalige bewoners van Singelpercelen over gebruik van de grond.\n\nProbleem opgelost, zou je denken, maar tot verrassing van de Partij Westvoorne besloot de wethouder op de valreep om in tegenspraak met eerdere afspraken met de raad en tegen alle (juridische) adviezen die we hadden gekregen in, de desbetreffende groep financieel tegemoet te komen, door de kosten gemoeid met de overdracht voor rekening van de gemeente te laten komen.\n\nOm te beginnen nog even kort over de bijzondere situatie van deze groep bewoners. De gemeentegrond was in veel gevallen al heel lang in gebruik, langer dan 20 jaar zelfs, zodat aanvankelijk gedacht werd dat sprake zou zijn van verjaring, wat zou betekenen dat de bewoners de grond in bezit zouden krijgen zonder ervoor te hoeven betalen. Alleen de kosten van overdracht zouden dan moeten worden betaald.\n\nMaar omdat er dus ooit een overeenkomst was gesloten tussen toenmalige bewoners en de gemeente Rockanje en er ook gebruikers-OZB was betaald, was er geen sprake van verjaring. Gewoon, omdat de wet zo in elkaar zit.\n\nDat was een tegenvaller voor de groep bewoners en ze vonden het \u2018niet eerlijk\u2019 en in sommige gevallen was dat ook wel te begrijpen. Diverse bewoners die door de jaren heen bij de gemeente hadden aangeklopt over een bouwvergunning of het kappen van een boom, hadden steevast te horen gekregen dat het hun eigen grond was.\n\nDaarmee werd tegemoet gekomen aan de \u2018bijzondere\u2019 situatie dat er geen sprake was van verjaring, zonder andere inwoners tekort te doen of financi\u00eble ongelijkheid te cre\u00ebren met een mogelijke precedentwerking. . De mogelijkheid tot kopen voor 80 euro per vierkante meter, zoals die voor alle Westvoornaars gold, was er nog steeds, maar wie niet wilde kopen, kon toch de grond blijven gebruiken.\n\nGroot was onze verbazing toen tijdens de commissievergadering IZ/AZ terloops werd gemeld dat de grond VRIJ OP NAAM zou worden verkocht, nog steeds voor \u20ac80 per vierkante meter, terwijl dat niet was opgenomen in het raadsbesluit dat we voorgelegd hadden gekregen.\n\nDe Partij Westvoorne was verrast en kon zich uiteindelijk ook niet vinden in deze wending, die haaks stond op wat de wethouder eerder had beweerd en die bovendien niet paste binnen de kaders die de raad eerder had meegegeven of bij de motie die eind vorig jaar werd aangenomen. Immers, we hadden duidelijk een projectprijs van \u20ac80 KOSTEN KOPER afgesproken en de raad had zich bij herhaling, ook in de motie, uitgesproken voor gelijke behandeling van alle inwoners.\n\nWe dienden tijdens de raadvergadering een amendement in, om deze vergissing van de wethouder te repareren en het besluit weer binnen de eerder meegegeven kaders te laten passen. De Partij Westvoorne was (en is) namelijk van mening dat voor alle inwoners een zelfde prijs hoort te gelden, zoals afgesproken, met dezelfde voorwaarden.\n\nEn laten we wel zijn, met de mogelijkheid om de gemeentegrond te kopen voor \u20ac80 K.K. per vierkante meter of de grond gratis te blijven gebruiken, ook al is die niet hun bezit, hadden de betrokken Singelbewoners toch niets te klagen?! We hebben het immers over gemeentegrond, gemeenschappelijk bezit dus.\n\nWij zijn van mening dat nu alle inwoners een beroep kunnen doen op gelijke behandeling en aanspraak kunnen maken op levering VRIJ OP NAAM. En dan hebben we het niet alleen over de kopers van gemeentegrond die ze al langer \u2018oneigenlijk\u2019 in gebruik hadden, maar ook over de mensen die tijdens het project een stukje snippergroen van de gemeente kopen om bij hun perceel te trekken. In Rockanje of Oostvoorne. De wethouder heeft namelijk bij herhaling nadrukkelijk aangegeven dat het om 1 project ging en zo staat het ook te lezen op de website van de gemeente. Er is 1 project met 1 projectprijs van \u20ac80 (tot 150 vierkante meter) of een getaxeerde prijs (voor grotere stukken. En het staat er duidelijk: KOSTEN KOPER. En dat wordt nu dus voor een selecte groep VRIJ OP NAAM, zonder dat daar wat ons betreft een gegronde reden voor is. En U mag met zijn allen de notaris en het kadaster gaan betalen voor deze groep.\n\nTot onze verbazing, want het zou per geval wel eens om een bedrag rond \u20ac1000 kunnen gaan en dat kan met meer dan 300 gevallen in Westvoorne dus aardig oplopen.\n\nTerwijl de raad en wethouder het er eerder over eens waren, dat \u20ac80 K.K. per meter een prima projectprijs was, ook voor de Singelbewoners, die aanvullend de mogelijkheid kregen tot hun vertrek de grond gratis te blijven gebruiken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=410&terug=1", "body": "Lees die Wapenfeiten van de Partij Westvoorne nog eens om te zien wat zo\u2019n Politieke Partij al niet voor elkaar kan krijgen in de loop der jaren. Niet alleen gedurende hun periode in de oppositie, maar ook nu samen met hun wethouder Van der Meij in de coalitie heeft de fractie van de Partij Westvoorne de gemeente een geweldige zwieper in de goede richting gegeven.\n\n\n\nEen update, van die PW Wapenfeiten, is aanstaande, maar daarop vooruitlopend is het toch wel aardig om bijvoorbeeld even terug te blikken op de raadsvergadering van 4 oktober 2016 waarin unaniem drie besluiten door de gemeenteraad genomen werden. Twee van die drie zijn onderwerpen waar het vorige college, of misschien nog scherper gezegd \u2018vorige colleges\u2019, eindeloos over aan het dim-dammen zijn geweest, al doende onnodig veel geld aan verspijkerd hebben, burgers aan de praat en ondernemers aan het lijntje gehouden hebben.\n\n\n\nGroen licht was er dus unaniem voor de nul-op-de-meter-woningen. Een geheel eigen initiatief van de PW wethouder, dat in zeer korte tijd op en van de plank kwam en vaste vorm heeft aangenomen. Een miljoenen investering, maar niet gedraald, goed voor het milieu, goed voor de bewoners, goed voor de gemeente en dus aan de slag: voor 4,8 miljoen euro worden 64 sociale huurwoningen van het gemeentelijk woonbedrijf energieneutraal gemaakt; ruim 2 miljoen daarvan wordt door de gemeente betaald en het resterende deel komt uit het energievoordeel dat de huurders ten deel gaat vallen. Meer gedetailleerde informatie over dit project is gemakkelijk te vinden op de website van onze mooie gemeente Westvoorne.\n\n\n\nOok was er unanieme instemming met de Centrum Visies van Rockanje en Oostvoorne. Lovende woorden zelfs, ook van de oppositie, die voorheen jarenlang als coalitie met hun duimen hebben zitten draaien. Visies waren er toen \u00fcberhaupt nog niet\u2026 het leek wel of ze nog nooit van het woord gehoord hadden\u2026 Maar, na het Landschapspark Westvoorne verscheen in oktober 2015 de Omgevingsvisie, waarna de Woonvisie en de beide Centrum Visies en de bijbehorende projecten ook niet lang op zich lieten wachten.\n\n\n\nEn dat is drie: unanieme goedkeuring van Fase 1 van het roemruchte woningbouwproject De Drenkeling. Daar is in de vorige besturen toch ook wat over gejeremieerd. En zie hier een herhaling van zetten, n\u00famero tres: wethouder Van der Meij pakt ook deze beet en hoppa daar gaan we, 53 betaalbare woningen in een prachtige landgoedachtige setting. Je zal er maar mogen wonen, in het groen, op een steenworp afstand van zee en duinen\u2026 een grote variatie aan types woningen, voor ieder wat wils zou je kunnen zeggen nadat Van der Meij het oude plan geknipt en geschoren had, ontkoppeld had van het vermaledijde glasproject en in overeenstemming had gebracht met de eisen van de regio.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=424&terug=1", "body": "Voorafgaand aan de barbecue werd de ledenvergadering gehouden. Onze voorzitter Sandor Bosch opende deze vergadering, waarbij hij een speciaal welkom heette aan Emma van Blom: \u201chet is fijn dat je er bent zo vlak na het overlijden van Rien Huisman. We missen hem heel erg, dat wordt door alle aanwezigen denk ik ook zeker zo gevoeld\u201d. Rien Huisman was de grondlegger van deze B.G.A.L.V.: Bijzonder Gezellige Algemene Ledenvergadering, die elk jaar gehouden wordt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=428&terug=1", "body": "Onder het motto \u2018Samen Doen\u2019 betrekt de gemeente Westvoorne inwoners bij het beleid en moedigt hen aan om zelf met initiatieven te komen. Daarbij is de boodschap: het is aan de initiatiefnemers om zelf aan de slag te gaan om tot een succes te komen. Wethouder Van der Meij is blij met de goede samenwerking tussen de initiatiefnemers en de gemeente. \u201cSamen zorgen voor een betere leefomgeving, dat is uiteindelijk waar Samen Doen om draait\u201d, aldus Van der Meij.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?group_id=3", "body": "Archief Weblog Die avond moesten we noodgedwongen naar de HAP in Spijkenisse. Op zich was dat al een kanniewaarzijn situatie na eerder die dag een onderzoek in \u2019t Dirkslandse ziekenhuis\u2026 maar ja, bij onze postcode hoort \u2018after hours\u2019 nou eenmaal een Spijkenisser hap. Maar daarover meer op een ander moment, in een ander gezelschap\u2026\n\nArchief Weblog ...je moet je realiseren dat, als je dit leest of voorleest, het slechts een gek woordenspel is dat knoeit met woorden en in geen enkel opzicht persoonlijk bedoeld is...\n\nArchief Weblog ...is dit dan een verkiezingsstunt van de initiatiefnemer of is hier in meer of mindere mate toch sprake van misleiding van de kiezers...\n\nArchief Weblog ...wij hebben een kandidaten lijst van 50 man en vrouw met een ongelofelijk potentieel. Ik geloof in deze kandidaten en onze kandidaten geloven in Westvoorne. Voor de rest is het op 19 maart aan de kiezer om te spreken...\n\nArchief Weblog Geen enkele aanvechting om eens in de spiegel te kijken en de eer aan zichzelf te houden. We kunnen er niks van, maar we blijven gewoon zitten...\n\nArchief Weblog 2012 zit er op en ik trok de afgelopen week mijn 'da capo' register voor de vierde achtereenvolgende keer open om het afgelopen politieke jaar in kaart te brengen. Evenals de vorige keren moet je je realiseren dat, als je dit leest of voorleest, het slechts een gek woordenspel is dat knoeit met woorden en in geen enkel opzicht persoonlijk bedoeld is. Je moet er wel even de tijd voor nemen, want er zit zoals te doen gebruikelijk veel verpakt en weggestopt in de zo hier en daar behoorlijk kromme zinnen. Wederom eindigend met het begin, hetgeen slechts aangeeft dat, of men het leuk vindt of niet, de bestuurlijke bende omsingeld \u00eds en blijft door de fractie van de Partij Westvoorne...\n\nArchief Weblog Op de achtste dag van deze meimaand was er een informatieronde met een drietal onderwerpen op de agenda. De raadsvergadering werd met het oog op de paasvakantie verschoven naar de vijftiende en die agenda voorspelde weer een lange avond. Dat het uiteindelijk \u00e9\u00e9n uur van de volgende morgen zou worden, had natuurlijk niemand kunnen voorzien. Het was dan ook weer eens een waar pandemonium.\n\nArchief Weblog Woensdagavond, 28 maart 2012. Een extra informatieavond in de raadszaal over het Glas in Westvoorne.\n\nArchief Weblog Lui als ik ben, heb ik gisteravond, 7 maart 2012, de raadsvergadering weer on line gevolgd. Beter dan in die slecht geklimatiseerde raadszaal te zitten, hoewel je tegenwoordig wel een koppie thee of koffie krijgt aangeboden.\n\nArchief Weblog \n\nHet is begin 2012 en ik heb mijn 'da capo' doos voor de derde keer open getrokken, ditmaal ten aanzien van het afgelopen politieke jaar 2011 in onze gemeente Westvoorne. En daar kwam het onderstaande uit te voorschijn. Net als het vorige jaar moet je je realiseren dat, als je dit leest of voorleest, het slechts een gek woordenspel is dat knoeit met woorden en in geen enkel opzicht persoonlijk bedoeld is. Je moet het wel g\u00f3\u00e9d lezen en er goed over nadenken, want er zit weer veel verpakt en weggestopt in de kromme zinnen. Wederom eindigend met het begin, hetgeen slechts aangeeft dat, of men het leukt vindt of niet, de bestuurlijke stoet omsingeld \u00eds en blijft door de fractie van de Partij Westvoorne....\n\nArchief Weblog Er was weer eens een heftige discussie in de raadsvergadering van 6 december. Ditmaal over de openstelling van de winkels in Rockanje en Oostvoorne op zondag.\n\nArchief Weblog In spannende films over opwindende rechtszaken zie je dat vaak: de emoties lopen zo hoog op dat de rechter de kemphanen op zijn kamer bijeen roept om in beslotenheid een verlossend woord te spreken om uit een voortwoekerende impasse te komen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?group_id=4", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=431&terug=1", "body": "Westvoorne - Elke week schrijven we een stukje over onze Partij Westvoorne. Deze week gaat het over wat we de afgelopen vier jaar bereikt hebben.\n\nIn 2014 zijn we gestart met een eigen wethouder in de coalitie. Voor het eerst was het ons gelukt om deel uit te maken van het gemeentebestuur van Westvoorne. We hadden de jaren daarvoor al heel wat wensen verzameld en de afgelopen jaren hebben we een flink aantal van die wensen kunnen realiseren. Vaak met brede steun in de gemeenteraad.\n\nAls we nu terugkijken dan zijn wij heel blij met wat we bereikt hebben. Er wordt op de Drenkeling in Rockanje gebouwd, ook voor jongeren en starters. De Ruy in Oostvoorne is eindelijk klaar en mooi geworden met een parkje en een appartementengebouw. Inmiddels kan de helft van de vrijkomende huurwoningen verhuurd worden aan onze eigen inwoners. De bouw van een nieuwe school en sporthal in Rockanje gaan nog dit jaar van start en voor Oostvoorne zijn we zulke plannen aan het uitwerken. Tintestein komt beschikbaar voor alle verenigingen in Tinte. Jaarlijks worden er zonnepanelen gelegd, niet meer alleen op koopwoningen maar nu ook op huurhuizen. Het strand, de duinen en de Strype zijn nog net zo mooi en onbebouwd als altijd. Het dorpsplein in Rockanje is klaar en dat in Oostvoorne gaat dit jaar verder verfraaid worden. De Stationsweg in Oostvoorne is echt heel mooi geworden. De lokale lasten stijgen niet verder en we zijn een gemeente geworden waar dingen kunnen en waar mensen met idee\u00ebn en wensen zich welkom voelen. Een volledig overzicht van wat er de afgelopen periode gerealiseerd is, vindt u op onze website onder wapenfeiten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=429&terug=1", "body": "Dat de sociale huurwoningen in Oostvoorne eigendom zijn van het gemeentelijk Woonbedrijf heeft zo zijn voordelen bij dit soort trajecten, erkent Van der Meij. De gemeentelijke doelstellingen voor verduurzaming en de doelstellingen van de verhuurder liggen immers in \u00e9\u00e9n hand. Van der Meij, lachend: \u2018Het aansturen van dergelijke projecten wordt behoorlijk vereenvoudigd als je met jezelf afspraken kunt maken.\u2019\n\nTegelijkertijd ziet hij partijen in de markt in beweging komen. \u2018Corporaties moeten natuurlijk wel een rekensommetje maken of ze de hoge aanloopkosten kunnen verantwoorden binnen hun begroting.\u2019 Dat is mede de reden dat de gemeente hierin haar verantwoordelijkheid neemt. \u2018Wij lopen voorop om deze ontwikkeling in gang te zetten. Als er straks massa wordt gemaakt, zullen de kosten dalen. We streven naar zo\u2019n 45.000 euro per woning.\u2019\n\nOm de bewoners voor het renovatieproject warm te maken, organiseerde de gemeente een informatieavond voor de hele wijk. Het doel was om bewoners van vijf aaneengeschakelde woningen bereid te vinden hun woning als eerste te laten renoveren. \u2018Die schaal is net groot genoeg om een en ander te kunnen testen\u2019, zegt Van der Meij. \u2018Bovendien kunnen we het project zichtbaar maken alvorens het breed uit te rollen.\u2019\n\nUiteindelijk bleef er een groep van vijf buren over, van wie vier huurders en \u00e9\u00e9n eigenaar. Deze vijf woningen zijn inmiddels gerenoveerd, net als \u00e9\u00e9n woning ertegenover. Per toeval kwam dit huis vrij en de gemeente besloot het mee te nemen in de eerste tranche. Deze woning fungeert nu als bezichtigingswoning. Andere inwoners van de wijk kunnen hier zien welke mogelijkheden er zijn en hoe het eruit komt te zien.\n\n\u2018We geven ze bij de renovatie de keuze om de woning op enkele punten aan te passen\u2019, aldus de wethouder. \u2018De badkamer iets groter maken bijvoorbeeld, of twee kamers samenvoegen. Daarmee proberen we het woongenot te verhogen.\u2019", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=433&terug=1", "body": "In het weekend is Daan altijd te vinden bij OVV in Oostvoorne. Op zaterdag met zijn C1 team en op zondag met zijn vriendjes uit de buurt. Sinds dit seizoen is de voetbalvereniging op zondag gesloten. Op zondag niet meer kunnen voetballen, de sport waar Daan zoveel van houdt, is een groot gemis. Daan kwam met een oplossing, een pannaveld in de buurt bij OVV.\n\nDaan heeft voor zijn idee een brief gestuurd naar de gemeente. Vervolgens is hij, met behulp van zijn moeder, Rita van den Bor en Sandra Kruik, een sponsor-, handtekeningen- en geldinzamelingsactie gestart. Wethouder Blok-van Werkhoven: \u201cWe hebben Daan uitgenodigd om samen met hem te kijken hoe we zijn droom tot een succes konden maken. Uiteindelijk hebben Daan en zijn moeder, met hulp van ons, een projectplan gemaakt.\u201d\n\nOnder het motto \u2018Samen Doen\u2019 betrekt de gemeente Westvoorne inwoners bij het beleid en moedigt hen aan om zelf met initiatieven te komen. Daarbij is de boodschap: het is aan de initiatiefnemers om zelf aan de slag te gaan om tot een succes te komen. Wethouder Van der Meij is blij met de goede samenwerking tussen Daan, zijn moeder, OVV en de gemeente. \u201cSamen zorgen voor een betere leefomgeving, dat is uiteindelijk waar Samen Doen om draait\u201d, aldus Van der Meij. \n\n\n\npersbericht Gemeente westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=426&terug=1", "body": "Het slaan van de eerste paal in deze woonwijk is al enkele jaren geleden. Na de bouw van 89 woningen in de eerste fase en het verplaatsen van de Formido is de ontwikkeling van de wijk gestaakt. Dit kwam aanvankelijk omdat de huizenverkoop door de crisis minder voortvarend ging dan verwacht. Later omdat de ontwikkelaar in een faillissement raakte.Inmiddels heeft de curator van het failliete bedrijf ervoor gezorgd dat het project weer opgepakt kan worden door een nieuwe ontwikkelaar. Deze zomer hebben de gemeente, de curator en ontwikkelaar daartoe de overeenkomsten getekend.\n\nBewoners van de woonwijk zijn inmiddels per brief van deze ontwikkelingen op de hoogte gesteld. Na het stil vallen van het project hadden zij een bouwstraat als toegangsweg naar hun wijk. En braakliggend terrein en hekken als uitzicht. Daar komt dus binnenkort verandering in. De resterende 18 woningen worden gebouwd en het openbare gebied wordt definitieve ingericht. Wethouder Van der Meij: \u2018Wanneer de werkzaamheden precies zullen starten is nog niet bekend. Achter de schermen zijn de voorbereidingen gelukkig weer aan de gang. Het is fijn om te weten dat er nu gewerkt wordt aan de afronding van de wijk\u201d.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=309&terug=1", "body": "In de commissie BZM heeft de PW een aantal vragen aan de wethouder gesteld over de in te voeren toeristenbelasting. Dat was op 13 mei en de wethouder heeft toen toegezegd een aantal van die vragen schriftelijk te beantwoorden. Nu is het 28 mei, 15 dagen later dus, de vragen zijn niet beantwoord en exact hetzelfde raadsvoorstel ligt weer op tafel ter vaststelling.\n\nMijn eerste gevolgtrekking daaruit is, dat we de commissievergadering wel kunnen afschaffen, want wat we ook zeggen, aanvoeren, opvoeren, betwisten, vragen of betogen, er wordt simpelweg geen aandacht aan besteed, het wordt genegeerd. En als er nog antwoorden zullen komen dan zal dat na deze raadsvergadering zijn en dus, laten we er van uitgaan dat in ieder geval het 8-7 kanon zijn werk weer zal doen, nadat het voorstel door de meerderheid van deze raad is aangenomen.\n\nMaar, voorzitter, ik heb een sprankje hoop. Immers GBW was het in de commissie eens met de Partij Westvoorne dat de wethouder de kosten en de baten van deze oefening beschikbaar zou moeten maken. Waarop de wethouder beloofde dat dit terug zou komen in de eerste Bestuursrapportage, maar helaas, ook dat document, we hebben het inmiddels ontvangen, bevat die informatie niet.\n\nIk ga de commissievergadering hier niet over zitten doen, voorzitter. Maar, wie weet!? Wie weet heeft GBW een rechte rug en stemmen ze niet in voor ze echt weten hoe het zit en wie weet houdt ook de heer Vriend van het CDA vol dat hij, zoals hij in de commissie zei, inzicht wil hebben in de kosten en de manier van handhaven!?\n\nDe kosten en de baten zijn dus niet uitgezocht. Het puzzeltje over het raadselachtig verwijderen van artikels 1.e tot en met 1.g uit de betreffende Verordening is niet opgehelderd. Ook de regionale afstemming heeft niet plaatsgevonden. De zuigende werking van artikel 5.2.a., zelfde verordening, op het ophokken van werkkrachten is niet geadresseerd. De overbodigheid van artikel 11 waarmee het college de raad kan negeren en, zoals er staat, een beleidsregel bestuurlijke boete kan vaststellen als pressiemiddel, terwijl er landelijk prima maatregelen beschikbaar zijn en dus de vraag van de PW hoe er dan gehandhaafd zal gaan worden, wordt niet bekeken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=434&terug=1", "body": "Graag wil de Partij Westvoorne voortbouwen op wat de afgelopen vier jaar bereikt is. Hoe wij dat willen doen, leest u in ons verkiezingsprogramma waarvan de onderstaande lijst een samenvatting is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=312&terug=1", "body": "Het probleem dat de PW heeft met deze Jaarrekening 2012 zit in hoofdzaak in de grondexploitaties en in de businesscase glas. Laat ik met het laatste beginnen:\n\nHet is voor ons volstrekt onacceptabel om de nieuwe berekening van het glasplan buiten beschouwing te laten. Tot op heden stond het glas met stip op nummer 1 van de risicolijst. En terecht, want er wordt in dat plan over gigantische bedragen gesproken zowel aan de baten als aan de lasten kant.\n\nNa enig puzzelen in de jaarrekening en de bestuursrapportage blijkt dat de voor het berekenen van de risico\u2019s uitgegaan is van de cijfers van juni 2012. Cijfers van een jaar oud dus. Cijfers die bovendien toen al niet klopten, want er had toen zeker al sprake moeten zijn van inkomsten. Zowel uit verkoop van woningen/woningbouwkavels (in 2011: 12 woningen en 2012 eveneens 12 woningen) als uit verkoop van glasgrond, glasrechten en exploitatiebijdrage in Tinte (inkomsten 2011: 6,5 ton en 2012 6,5 ton = in totaal 1,3 miljoen). Er is echter sprake van nul inkomsten.\n\nMaar dat is nog niet alles. Want als gevolg van de daling van ons weerstandvermogen komen de ontwikkeling van De Rots en De Ruy onder druk te staan. Dat zou kunnen betekenen dat er hogere voorzieningen getroffen moeten worden voor De Rots en De Ruy. En boem, dan zakken we naar een forse onvoldoende.\n\nN.a.v. de vraag \u2018kan het waar zijn\u2019, hebben wij onze accountant, de heer Kalkman, gevraagd of hij die vraag wel gesteld heeft toen hij de berekeningen uit de businesscase glas van juni 2012 overnam. Hij bleek die vraag niet gesteld te hebben. Dat vonden wij nogal vreemd en dus hebben wij hem toen alvast gemeld dat wij het nodig vonden dat hij die berekeningen alsnog zou controleren. Wij zouden onze accountant dus graag terug zien zodat hij alsnog zijn oordeel over de berekeningen uit de businesscase glas van juni 2012 kan geven en toelichten, voordat de raad een besluit neemt over de jaarrekening.\n\nWij hebben aan de aanwezige gedeputeerden, de heer Jansen (financieel toezichthouder) en Veldhuizen (ruimtelijke ordening) gevraagd wat we moesten doen als er in onze ogen structurele fouten in de berekeningen gemaakt werden, maar wanneer de coalitiepartijen het onnodig vonden om daar veranderingen in aan te brengen. Het antwoord was dat er dan uiteindelijk een briefje naar de provincie gestuurd kan worden. Het is maar dat u het weet.\n\nDe op- en aanmerkingen van de PW hebben geen gehoor gevonden bij de overige fracties in deze gecombineerde commissievergadering, noch bij wethouder Mulder. Laatstgenoemde reageerde zelfs redelijk minachtend richting de hem onbekende bijeenkomst met de Provincie in Dordrecht. De commissie oordeelde het absouluut onnodig om de invloed van het Glasplan in de jaarrekening mee te nemen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=423&terug=1", "body": "\u201cEr zijn mensen in jouw omgeving die vinden dat jij eens in het zonnetje moet worden gezet, sprak de burgemeester hem toe: \u201cAls mensen zich over Lex uiten, dan komen een paar kenmerken steevast naar voren: \u2018gedreven, enthousiast, constructief kritisch en prettig om mee samen te werken. Een goede spreker met een brede kennis van zaken. Markant. Ongeduldig soms\n\nen inventief en creatief. De Bos- en Burchtfair is gestart in 2006, het idee is geboren toen er bij de familie Dijkshoorn een tuinfair werd gehouden. Het is met name door de inzet van Lex van de grond gekomen, groot geworden, gedragen door een prachtclub van vrijwilligers, door sponsors en winkeliers en een van de mooiste visitekaartjes van onze gemeente\u201d!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=437&terug=1", "body": "Westvoorne is een gemeente waar veel mensen goed en gezond leven. Als daar echter op enig moment hulp bij nodig is, dan moeten mensen niet te maken krijgen met wachtlijsten of andere problemen of drempels. Daarom kiezen wij voor een ruim en ruimhartig zorgbeleid en staan wij open voor initiatieven om de zorg beter aan te laten sluiten bij wat mensen werkelijk nodig hebben. Ook als het gaat om eenzaamheid. Maar liefst een derde van onze inwoners, zowel jongeren als ouderen, voelt zich vaak eenzaam. Dat gaat over veel mensen en ook daar willen we wat aan doen. Tenslotte betekent voor elkaar zorgen ook dat we er voor elkaar zijn. Wij zijn ervan overtuigd dat op het grensvlak van sport, zorg, cultuur en gezondheid heel veel kansen liggen om mensen met elkaar in contact te brengen. Sport is bijvoorbeeld niet alleen gezond maar ook een sociale activiteit, dus een goed en gezond middel tegen eenzaamheid. Goede sportvoorzieningen en toegankelijke verenigingen zijn daarvoor belangrijk. Mede daarom kiezen wij ervoor om samen met de verenigingen te investeren in hun accommodaties. Wij staan open voor initiatieven op het gebied van sociale activiteiten en wij zullen die functie van verenigingen stimuleren en waar nodig ondersteunen.\n\nGezond financieel beleid betekent belastinggeld niet oppotten maar op verantwoorde wijze inzetten voor de gemeenschap. In de afgelopen raadsperiode is er daarom scherp begroot en zijn overbodige reservepotjes opgeheven. Dat heeft goed gewerkt: we hebben een uitstekend weerstandsvermogen en er is veel bereikt. Dit beleid willen wij daarom voorzetten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=440&terug=1", "body": "Veiligheid speelt op veel verschillende gebieden een belangrijke rol in ons dagelijks leven. Voor een deel kunnen we zelf voor onze veiligheid zorgen. Voor die dingen waar we niet zelf voor kunnen zorgen, maar die wel heel belangrijk zijn voor ons gevoel van veiligheid willen wij als Partij Westvoorne ons inzetten. Een aantal punten willen wij hier benoemen.\n\n1. Wonen: Ouderen blijven steeds langer zelfstandig wonen. Soms uit vrije wil maar soms ook door regels van de overheid. Dat moet dan wel plezierig, verantwoord en veilig kunnen. Natuurlijk is er de WMO. Maar daarnaast willen we ook hulp bieden bij het zoeken naar andere mogelijkheden om veilig zelfstandig te kunnen wonen.\n\nWe zetten ons al langer in voor mensen met een lichamelijke beperking. Zij moeten volledig deel kunnen nemen aan het sociale leven. Met dat beleid gaan we zeker door.\n\n3. Hulpdiensten: Mensen moeten veilig zijn en zich ook veilig voelen. Daarom moet gerekend kunnen worden op de tijdige hulp van politie, brandweer en ambulances. We blijven ervoor strijden dat hulpdiensten binnen de landelijke normen voor aanrijtijden ter plaatse zijn. Als er meer inzet van de eigen BOA\u2019s nodig is, zullen we ons inzetten om daar geld voor vrij te maken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=442&terug=1", "body": "De verkiezingskrant van de Partij Westvoorne is uit! In deze krant kunt u lezen wie we zijn, wat de de afgelopen 4 jaar bereikt hebben en wat wij de komende raadsperiode willen gaan doen. Klik hier om de verkiezingskrant te lezen...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=444&terug=1", "body": "Ik zal kortmogelijk ingaan op hetgeen de VVD stelt over het terugdraaien van de in de vorige raadsperiode gemaakte afspraak over omgang van de reserve potten. Gelden waarvoor geen directe plannen zijn, zouden volgens die afspraak moeten terug vloeien in de algemene reserves.\n\nWij, maar ook de VVD, heeft destijds besloten een heleboel reserve potten op te heffen, omdat het volstrekt onduidelijk was waarvoor de gelden die daarin zaten gebruikt werden. Controle op het gebruik daarvan door de raad is namelijk heel moeilijk omdat er heel gemakkelijk geschoven kan worden met potten. Of er op het ene project een tekort was en of dat met een potje voor een ander project aangevuld werd, wisten wij niet, want die potjes waren allemaal al goed gekeurd door de raad en dat hoefde dus niet nog een keer. Alleen gelden die aan de algemene reserves onttrokken worden, moeten door de raad goedgekeurd worden. Tegelijkertijd werd toen ingevoerd dat er scherp begroot zou worden, d.w.z. dat er niet van te voren al b.v. 20 % meer begroot werd dan nodig. Dat houdt dus wel in dat er vaker bij de raad voor extra geld aangeklopt zal worden als er tekorten optreden, maar ook dat er minder gemakkelijk met het overschrijden van budgetten omgegaan zal worden, want het is nooit leuk om daarvoor weer bij de raad aan te moeten kloppen.\n\nWij denken nog steeds dat het goed is dat geld wat niet direct nodig is, in de algemene reserves zit en niet in een reserve potje wat mogelijk niet of ergens anders voor gebruikt gaat worden.\n\nOver een ander punt zijn wij het eens met de VVD, namelijk over de wijze van de begrotingsbehandeling. De uitgeklede manier waarop dat nu gebeurt doet ook volgens ons geen recht aan het belang van de begroting en de bijbehorende algemene beschouwingen. Dankzij ons is er nu overigens nog een piepklein eerste betoogje overgebleven, want als het aan andere fracties gelegen had (inclusief die van de VVD) , was de hele eerste termijn schriftelijk afgedaan.\n\nVerder willen ingaan op wat door verschillende fracties gezegd wordt over cultuur, verenigingen en onze dorpscentra, in het licht van de mogelijke ontwikkelingen in De Man.\n\nHet staat echter in schril contrast tot hun advies aan de wethouder (in een besloten vergadering) om de mogelijkheid te onderzoeken het Zeemanshuis meer ruimte te gunnen in De Man. Hetgeen varieert van het alleengebruik van de bovenverdieping tot het gebruik van het totale gebouw. Er wordt zelfs over verkoop van De Man aan het Zeemanshuis gesproken. Om dat mogelijk te maken zouden de huidige huurders naar de Driehoek moeten verhuizen.\n\nMijn vraag aan GBW is: hoe rijmt u uw uitspraken over het behoud van culturele identiteit van onze kernen en de mogelijkheid voor verenigingen om zich binnen de kernen te blijven vestigen met het advies dat u gegeven hebt aan de wethouder over het gebruik van De Man door het Zeemanshuis?\n\nEn van de PvdA zou ik graag willen weten waarom zij in haar Algemene Beschouwingen zegt dat: \u2018Als de Driehoek leeg komt dit een goede locatie is voor woningbouw\u2019, maar eerder instemde met het voorstel van de wethouder (in diezelfde besloten vergadering) om de verenigingen onder te brengen in de Driehoek, zodat het Zeemanshuis in De Man kan?\n\nVan het CDA zou ik willen weten of de uitspraak : \u201cZo heeft het een prioriteit om de drie M\u2019s nieuw leven in te blazen en alle buitenaccommodaties naar een verantwoord niveau te tillen\u201d inhoudt dat het Zeemanshuis het nieuwe leven in De Man wordt?\n\nEerlijk is eerlijk, hetgeen D66 erover schrijft, is in ieder geval niet in strijd met hun advies over het gebruik van De Man door het Zeemanshuis en als gevolg daarvan het verdwijnen van de verenigingen uit De Man.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=441&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=439&terug=1", "body": "De vier gemeenten op Voorne-Putten hebben vorige week de Routekaart Duurzaam Voorne-Putten 2040 vastgesteld. Brielle, Hellevoetsluis, Nissewaard en Westvoorne leveren gezamenlijk hun bijdrage om ervoor te zorgen dat de regio in 2040 energieneutraal is. Een mijlpaal in de samenwerking van de vier gemeenten. Voorne-Putten zet zich met de vaststelling van de Routekaart op de kaart als duurzaam eiland. Het belangrijkste speerpunt is dat alle op het eiland benodigde energie afkomstig moet zijn van duurzame energiebronnen. De Routekaart is cruciaal omdat energieneutraliteit alleen kan worden gerealiseerd door regionaal goed samen te werken.\n\n\n\nDe Routekaart richt zich op twee regionale thema\u2019s: 1. energiebesparing en opwekking van duurzame energie en 2. circulaire samenleving waarbij alle materialen zoveel mogelijk worden hergebruikt. De doelstellingen van de Routekaart zijn voor de periode 2018-2021 uitgewerkt in concrete maatregelen, zoals het opstellen van een regionale Warmtevisie. Daarnaast hebben de vier gemeenten eigen lokale duurzaamheidsmaatregelen.\n\nWethouder Bert van der Meij, gemeente Westvoorne: \u201dWe lopen als eiland met duurzaamheid voorop. Erg mooi dat we deze ontwikkeling de komende jaren kunnen doorzetten. Westvoorne is ook goed bezig. Zo zijn in 2017 de eerste vijf woningen van het Woonbedrijf tot nul op de meter gerenoveerd. Verder wordt in 2018 gestart met de bouw van een groene woonwijk Landgoed Drenkeling. Rond de 65 woningen krijgen geen gasaansluiting en worden energieneutraal en deels als nul op de meter woning opgeleverd.\u201d\n\nWethouder Dick Verbeek, gemeente Brielle: \u201cOm het gewenste eindresultaat te halen is brede samenwerking tussen overheid, ondernemers, kennisinstituten en financiers noodzakelijk. Aardwarmte zal op Voorne-Putten een belangrijke rol gaan spelen. Het initiatief van Brielse tuinders tot het realiseren van een warmtenetwerk zal dit jaar nog gevolgd worden door eenzelfde initiatief in Tinte. Met lokale initiatieven kunnen korte klappen worden gemaakt. In Brielle geldt dit voor de 466 zonnepanelen op gemeentedaken. Dit levert naar verwachting 120.000 KWh op , dit is vergelijkbaar met het jaarlijkse elektragebruik van 40 huishoudens. Daarnaast geldt als uitgangspunt dat bij het bouwproject Oude Goote dat er woningen zonder gasaansluiting worden gerealiseerd. Bij het bouwproject Fregat komen de zogenaamde \u2018nul op de meter\u2019 woningen\u201d.\n\nOok in Nissewaard is aandacht voor duurzaamheid. \u201cIn Nissewaard wordt gewerkt aan het verder toekomstbestendig maken van de wijk Sterrenkwartier. Een groot deel van de hoogbouw in de wijk zal vervangen worden door gasloze nieuwbouw. Daarnaast lopen er verschillende pilots in de wijk voor het verder verduurzamen van de eengezinswoningen. Ook bij het bedrijfsleven is in Nissewaard veel enthousiasme om aan de gang te gaan met de transitie. Zo is het bedrijventerrein Halfweg-Molenwatering aangesloten bij het programma bedrijventerreinen energiepositief. De eerste stappen zijn gezet, op diverse daken liggen zonnepanelen en diverse ondernemers hebben ge\u00efnvesteerd in ledverlichting. Een van de bedrijven heeft een innovatieve verticale windturbine geplaatst waar veel belangstelling voor is en een ondernemer is zelfstandig van het gas afgegaan\u201d, aldus wethouder Henk de Graad.\n\nWethouder Marja Roza, gemeente Hellevoetsluis: \u2018De gemeente Hellevoetsluis werkt sinds 2004 al aan het verduurzamen van de gemeente. Dit doen we onder andere door inwoners en bedrijven te stimuleren over te gaan tot energiebesparende maatregelen. Het energieteam speelt daarbij een belangrijke rol. Daarnaast werken we aan het verduurzamen van alle gemeentelijke gebouwen. Twee jaar geleden is het gemeentehuis al voorzien van een groen dak en zonnepanelen. En ook op het dak van het Cultuurhuis en de Hendrik Boogaardschool zijn zonnepanelen geplaatst. Het zwembad, de woningen en het IKC aan de Sportlaan worden volledig energieneutraal opgeleverd. De komende jaren willen we nog eens honderden energieneutrale woningen extra bouwen. Naast het gebruik van energiezuinige maatregelen in de woningbouw, werken we binnen een internationaal samenwerkingstraject ook aan het verduurzamen van de havens. \u2018", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=327&terug=1", "body": "Maar goed dit is dus onze kadernota en hij wordt vast wel door de meerderheid van deze raad vastgesteld. Ook al heeft het college dit keer niet eens de moeite genomen om iets over de invulling van de nieuwe gemeentelijke taken in het kader van de decentralisaties te zeggen.\n\nDe coalitiepartijen vinden deze kadernota weliswaar summier, maar vinden dat ze toch maar moeten instemmen. De fractievoorzitter van de PvdA waagt het zelfs abusievelijk te beweren, dat de raad zelf om deze magerheid gevraagd heeft... hetgeen geenszins het geval is. Naast de jaarrekening en de 1e bestuursrapportage zet de PW ook bij dit derde document, dat qua beleid en financi\u00eben cruciaal zou moeten zijn voor het toekomstig besturen van onze gemeente, gigantische vraagtekens. En ook hier laten coalitie \u00e9n PvdA duidelijk zien dat ze niet bereid zijn ook maar enige verantwoordelijkheid te dragen, maar dat ze 'lock stock and barrel' alles uit handen geven aan het college en de gedegen onderbouwde mening van de PW respectloos negeren. 'Regeren is negeren' is in dit opzicht een toepasselijk gezegde.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=438&terug=1", "body": "Op Zaterdag 17 februari 2018 werd door Alice Vermeer en Emma van Blom, de visie op Zorg en Welzijn gepresenteerd in zorgcentrum \u2018de Stuifakkers\u2019. Deze zorgvisie van de Partij Westvoorne maakt onderdeel uit van het verkiezingsprogramma Groen, Gezond en Veilig. De Partij Westvoorne wil zich meer expliciet richten op de zorg in de komende vier jaar en met deze onderliggende visie als basis daarvoor plannen ontwikkelen.\n\nDe zorgvisie is voortgekomen uit een reeks gesprekken met professionals uit de zorg, burgers en partijleden.\n\nIn de Stuifakkers werd onder het genot van een kopje koffie met belangstellenden, waaronder bewoners, gesproken over onder andere de zorg die geboden wordt in het kader van de Wet Maatschappelijke Ondersteuning met de vraag of deze aansluit bij de zorg die nodig is.\n\nEr was aandacht voor de verschillende woonvormen en de vraag werd gesteld of men anderen zou aanraden te kiezen voor een woonvorm met de mogelijkheid van zorg.\n\nEen vraag die ook gesteld werd was: \u2018herkent u het probleem van eenzaamheid bij uzelf of bij mensen in uw omgeving?\u2019 En zo ja, wat zou daar dan aan gedaan kunnen worden volgens u?\n\nOok werden er suggesties gedaan over het beoordelen van een zorgvraag, de ondersteuning van mantelzorgers, obstakels bij het boodschappen doen en de verschillende mogelijkheden van vervoer.\n\nEr waren veel reacties op de vraag over de financi\u00eble \u2018rompslomp\u2019 en veiligheid, welke met hulp van kinderen goed geregeld kan worden, echter zonder deze hulp een lastige opgave blijkt te zijn.\n\nOp zaterdag 10 maart om 10:00 is er opnieuw een presentatie van de visie op Zorg en Welzijn in de Leemgaarde. U bent van harte welkom! Daarna zullen de resultaten van de gesprekken gepubliceerd worden op onze website en verwerkt worden in de visie op Zorg en Welzijn van de Partij Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=436&terug=1", "body": "En meteen liep de elektriciteitsmeter van de familie Buytenhek terug. Met de installatie van zonnepanelen zorgt de zon voor stroom waarmee de huurder ook geld verdient aan zijn zonnepanelen. Als huurders kiezen voor zonnepanelen wordt een beperkte huurverhoging doorgevoerd die aanzienlijk lager is dan het voordeel op de energierekening. Als een woning, die in aanmerking komt voor zonnepanelen, opnieuw wordt verhuurd, installeert het Woonbedrijf direct zonnepanelen. Dit is in de nieuwe huurprijs verwerkt. Het Woonbedrijf stelt zich ook verantwoordelijk voor benodigd onderhoud van de zonnepanelen. Een mooie kans dus voor huurders om zonder eigen investering en met veel zekerheden te profiteren van de voordelen van groene energie!\n\nHet Woonbedrijf heeft tot nu toe 817 zonnepanelen laten plaatsen. De geplaatste panelen zijn goed voor een opbrengst van rond de 190.350 kWh per jaar. De huurder bespaart met zonnepanelen gemiddeld \u20ac 380,- per jaar. En de CO2-uitstoot wordt verminderd met circa 68 ton per jaar. Dat is gelijk aan de jaarlijkse uitstoot van rond de 76 benzineauto\u2019s. Voor meer informatie kijk op www.westvoorne.nl/woonbedrijf.\n\npersbericht Gemeente Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=332&terug=1", "body": "Ik wil eerst even helder maken naar alle leden van deze raad en iedereen die het betreft, dat wij als Partij Westvoorne voor het bouwen in Rockanje zijn, voor het plegen van bereikbare woningbouw en ook voorstander zijn om dat op korte termijn te doen. Ik zeg dat met deze woorden, omdat ik wel eens de indruk heb dat andere mensen niet begrijpen wat wij doen, maar daarom leg het nog even \u00e9\u00e9n keer kort en helder uit.\n\nDe Rots, kostte ons nu al 2 miljoen euro. We doen er ongeveer 2 miljoen bij en dan kunnen we volgens deze berekenmethode aan de slag met bouwen. Als we dan die opbrengsten en kosten over een paar maanden allemaal binnen hebben en uitgeven dan zou het op nul kunnen uitkomen. Iedereen weet dat, als je gaat bouwen, je te maken hebt met vooruitgeschoven kosten en achteruitgeschoven opbrengsten en dat betekent dat je daar met een netto contante waarde berekening moet rekenen, op eindwaarde. Dat is hier niet gebeurd en wat er ten tweede niet gebeurd is, is dat men gekeken heeft naar de risico\u2019s. Op pagina 3 in het stuk staat heel duidelijk dat men van plan is om dit project zelf te ontwikkelen, omdat als een ontwikkelaar dat doet het risico weliswaar het kleinst is maar het daardoor onbetaalbaar wordt. Je moet je afvragen, wanneer je dit zegt, wat je aan het doen bent. Je gaat risico\u2019s nemen en zoals wij al anderhalf jaar geleden gezegd hebben, het verlies blijft niet wat het nu is, namelijk 1,3 miljoen, maar het zal oplopen naar 1,7 tot 2,0 miljoen euro. En het is heel simpel, alle gemeenten rekeningen met een risico van 10% van de bouwsom, ze rekenen met het risico van het traject. In dit stuk staat dat er gebouwd gaat worden aan het eind van dit jaar, maar iedereen weet, dat dat, onder de huidige omstandigheden qua vergunningverlening, niet kan.\n\nAls ik het stuk verder lees schieten mij twee dingen te binnen: ten eerste een berekening op een sigarendoosje en ten tweede een prestige project. We hebben net deze avond bij de bespreking van de Jaarrekening2012 een motie \"Rockanje is aan de beurt\" ingediend die oproept tot bouwen in Rockanje en of dat nu op de Drenkeling, de Noordrand of de Nieuwe Achterweg is, is ons om het even, als er maar gebouwd is. De laatste drie jaar is er eigenlijk wat dat betreft niks tastbaars gebeurd. Er zijn plannen gemaakt, ze zijn gewijzigd, er zijn plannen gemaakt, ze zijn gewijzigd, of het nou de Achterweg, de Noordrand of de Drenkeling betreft, continu zijn de plannen gewijzigd. De voetbal moest weg, de voetbal kon weer blijven, de voetbal moest weg, de voetbal moest weer blijven, met als gevolge er is helemaal niets concreets gebeurd qua bouwen. Dan denk je dan gaan we maar die paar woningen op De Rots neerzetten en we besteden er even nog 4 miljoen aan, h\u00e8, dat zijn we nu dan kwijt en als het nog een beetje tegenvalt wat iedereen die in deze branche werkt kan zien, dan komt er minimaal nog 10 tot 15% bij, dan besteden we ongeveer 4,5 miljoen voor 15 woningen. Per stuk kosten ze dan ongeveer 3 ton! Dat levert op, dat kunnen we ook in het stuk zien, ongeveer de helft daarvan of minder. Als je nu zegt dat je 4 miljoen te besteden hebt en je legt dat op de Drenkeling neer, dan kun je simpel uitrekenen dat je niet 15 maar 60 woningen kunt bouwen voor hetzelfde geld. Ik zeg niet dat je alle 60 woningen moet bouwen, maar ik zeg dat je veel effici\u00ebnter met je geld omgaat. De Partij Westvoorne zegt dus dat je geld dat je wilt besteden nuttig moet besteden en op de juiste plaats.\n\nEr ziet ook nog iets raars in dit voorliggende stuk: we besteden er als raad 2 miljoen aan voor de aankoop en dan nog eens 2 miljoen om te bouwen, 4 miljoen totaal dus, en we schuiven heimelijk een paar woninkjes van het Woonbedrijf er in die we verkopen en daar rekenen we een opbrengst voor. Of wel deze woningen staan in de boeken van het Woonbedrijf voor bijna niets, hartstikke oud, we schuiven ze er in en we kopen ze voor 2,5 ton. Dat is ook gemeentegeld. Dat moet je voor deze locatie niet willen doen.\n\nHet project De Rots is bovendien een prestige project. Iedereen zegt we gaan bouwen in Westvoorne, maar dat zal deze raadsperiode echt niet lukken door het huidige, zwalkende beleid. Dus ik stel voor, ga bouwen in Rockanje, doe het op de juiste plek en kies voor \u00e9\u00e9n van de drie genoemde locaties. Zoals de heer Hartog al aangaf vind ik dat de Ruy 2e fase een A-locatie is, dat zou je ook kunnen vinden van De Rots. Het is een locatie die tegen het centrum aanligt, niet ver van de kerk af is en daar kun je hele leuke dingen voor verzinnen. Als je kijkt wat het nu waard is: er is al 1,3 miljoen afgeboekt, het is ook al zo, dat het 1,7 miljoen gekost heeft, het is nog 7 ton waard en als het zo dadelijk in de min gaat met vier ton dan levert die grodn daar misschien maar 3 ton op en dan moet je je echt afvragen of je dat wel moet doen. Dat is toch helemaal niet slim. Wij zeggen als PW dus dat je elders in Rockanje moet gaan bouwen en niet herhaal niet op De Rots. Laat zien dat je wat doet voor Rockanje en niet zo maar een project dat dit of volgend jaar niet gaat lukken.\n\nDe coalitiefracties van GBW, VVD, en CDA betoogden tegen beter weten in, hoewel je aan dat beter en dat weten, als je nauwkeurig luistert wat ze precies zeiden, zeer gaat twijfelen, dat er snel gebouwd moet gaan worden op De Rots, wat het dan ook zal gaan kosten. De fractievoorzitter van D66 had helemaal niets te zeggen over dit raadsvoorstel. De twee broertjes in de politiek waren het verder over eens dat de acties van Houd Rockanje Jong voor hun partijen de doorslag hadden gegeven, maar het hoe en het waarom daarvan konden ze toch niet echt ophoesten. De PvdA beweerde met droge ogen dat de locatie De Rots het nu toch echt verdiende om bebouwd te gaan worden. Na al die lange jaren van slecht beleid, inclusief de jaren dat de PvdA wethoudster gedurende de vorige raadsperiode valse noten produceerde ten aanzien van De Rots zou schrijver dezes daar aan toe willen voegen, moet de knoop dan nu toch maar doorgehakt worden vond Langendoen, hoewel het allemaal al veel geld heeft gekost en niet de schoonheidsprijs verdient...\n\nOok wethouder Mulder wist niets zinnigs te zeggen op de argumenten van Noordermeer en waagde zelfs te zeggen dat het een goeie discussie was geweest, maar dat hij geen behoefte had om er verder op te reageren... Een schoolvoorbeeld van een zwaktebod door niet in te gaan op de stelling van de PW dat dit project nog een schep geld extra zal gaan kosten, mocht men zo dom worden om daadwerkelijk de spa in de grond te steken, en dat er leders in Rockanje sneller, goedkoper en meer huiozen gebowud zouden kunnen worden. \n\n\n\n\n\nHet is een absolute aanrader om dit gedeelte van de raadsvergadering nog eens op Raad in Beeld terug te luisteren. Dan kunt u zelf oordelen over het volledig gebrek aan logica bij de vijf fracties, die met 10 tegen 5 dit voorstel er door jasten, en het jammerlijke niet willen weten hoe je nou eigenljk met zo'n project had moeten en zou moeten omgaan. Dat gezegd hebbende moeten we natuurlijk niet vergeten dat de originele boosdoeners momenteel beiden aan de zijlijn en op een bedje van wachtgeld staan toe te kijken...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=435&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=329&terug=1", "body": "Het eerste wat wij als Partij Westvoorne jammer en zonde vinden is dat we, als we gaan bouwen in Westvoorne, altijd zeggen dat, als we wat gaan doen dan moeten we een beeldkwaliteitsplan maken om er voor te zorgen dat het er goed uit gaat zien. Maar als je nu het bestemmingsplan bekijkt dan is het eigenlijk allemaal eenheidsworst. Het is hetzelfde in Rockanje, het is hetzelfde in Oostvoorne, elk gebied is hetzelfde en dat zou op zich niet erg zijn qua bestemmingsplan als we een Nota Ruimtelijke Kwaliteit zouden hebben die wel onderscheid maakt. Maar die is er ook niet meer. Ik vind het heel erg jammer dat dat nu zo gebeurd is, allemaal hetzelfde en je kunt nu overal dingen doen die wij niet vinden passen.\n\nDaarnaast is het bestemmingsplan Oostvoorne natuurlijk ook een gebied dat vrij groot is, waar stukken inzitten die onbebouwd zijn en met stukken waarin wellicht ook woningen binnen de dorpscontour zouden kunnen worden toegevoegd. Daar zijn ook vragen voor, daar zijn zienswijzen voor ingediend en voor een aantal zou dat ook best kunnen, zijn dat aardige idee\u00ebn, en ik vind ook dat we daar gewoon serieus naar moeten kijken. Ik denk dat het ook heel goed kan. We hebben het deze avond ook over het glasbeleid gehad, het glasbeleid zorgt er voor dat glas in het buitengebied weggaat, op die plekken kun je dan woningen bouwen op verschillende locaties en wat is er nou eenvoudiger om op plekken waar er ruimte is in de dorpskernen dat toe te staan als volgens alle regels kan. Ik denk dus dat we daar iets mee moeten doen. Dus kijken naar wat kan er nog geplaatst worden. Er ligt ook al een motie van de VVD die al jaren, jaren oud is, waar nog niets mee gebeurd is, serieus. Daar moeten dus naar gekeken worden. Woningbouw grote percelen, kan, is goed, prima op sommige plekken , dus neem het op en dat is nu in dit plan eigenlijk niet echt gebeurd.\n\nDe coalitiepartijen zijn het eigenlijk wel eens met het tweede punt dat Jeroen Noordeermeer opbrengt: de inbreilocaties beter benutten en bezien of de Ruimte voor Ruiomte regeling hier misschien toepasbaar is. Wethouder Van Lith reageert op de hem ge\u00ebigende manier door te zeggen dat hij op dezelfde lijn zit en het allemaal nog eens zal gaan bekijken, ook in het kader van de Structuurvisie Westvoorne, die er, zo zegt hij nota bene, al heel lang aan zit te komen... De Partij Westvoorne is van mening dat dit allemaal al lang gebeurd had moeten zijn, dat er deze avond weer veel te veel naar de toekomst geschoven wordt onder het motto 'we zullen er nog wel eens naar kijken'. Het college doet in feite haar werk niet op het juiste moment! Wat betreft de eenheidsworst methode ten aanzien van de bestemmingsplannen en het ontbreken van een Nota Ruimteloijke Kwaliteit in de gemeente Westvoorne observeert de PW dat het 'er bepaald niet mooier op wordt' wat betreft de woningbouw in Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=330&terug=1", "body": "In de gecombineerde commissievergadering van 3 juni jongstleden had Emma van Blom reeds een aantal op- en aanmerkingen aangevoerd ten aanzien van het op tafel liggende voorstel tot de vorming van de Metropoolregio Rotterdam Den Haag. Uiteindelijk resulteerde dat, nadat een kleine werkgroep bestaande uit Van Blom, De Jong en Dukker zich hierover nog eens gebogen had, in deze raadsvergadering in drie PW amendementen en \u00e9\u00e9n VVD amendement. De PW voegde bovendien nog een voorstel tot wijziging van de begeleidende brief toe.\n\nVorig keer hebben we afgesproken een aantal amendementen in te dienen. Het resultaat is 4 amendementen waarvan ik er een paar zal toelichten.\n\n Mocht de behoefte bestaan deze amendementen gezamenlijk in te dienen, dan stel ik voor geen logo\u2019s boven de amendementen te plaatsen, maar ze gewoon gezamenlijk te ondertekenen.\n\n Daarnaast heb ik nog een aanvulling op de brief van de vorige keer. Eigenlijk gaat het hierbij om de punt dat moeilijk in een amendement te vangen is, namelijk de in onze ogen zwakke positie van de raad.\n\n Met dat laatste wil ik graag beginnen. Er wordt gesteld dat de koppositie van de raad gegarandeerd wordt door de zienswijze procedure. Wij zien in de mogelijkheid die de raden geboden wordt om een zienswijze in te dienen geen enkele garantie dat de raad een koppositie in de Metropoolregio bekleed. \n\n Zo wordt bijvoorbeeld in een reactie van de gemeente Capelle aan den IJssel gesteld dat de invloed van de zienswijze onduidelijk is. \u201cUit ervaringen met het inbrengen van zienswijzen naar aanleiding van de begrotingen van gemeenschappelijke regelingen blijkt, dat dit niet op voorhand een krachtig middel is.\n\n Aan de brief die onze raad aan de Metropoolregio-organisatie sturen zouden wij daarom de volgende gedachtestreepje toe willen voegen: \u2018Koppositie raad\u2019, met daaronder de volgende tekst: De raad van de gemeente Westvoorne ondersteunt het juridisch commentaar op de gemeenschappelijke regeling Metropoolregio Rotterdam Den Haag van de gemeente Capelle aan de IJssel. Wij zijn van mening dat hetgeen daarin over de koppositie van de raad gesteld wordt, voldoende aanleiding is om die koppositie met meer dan alleen een zienswijzeprocedure te onderbouwen. Wij gaan ervan uit dat hierover nader overleg gevoerd zal worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=333&terug=1", "body": "Ik heb al een aantal zaken gehoord waar ik soms met verbazing naar geluisterd heb. We hebben deze Nota twee keer behandeld in de commissie. Hij is \u00e9\u00e9n keer teruggenomen, de heer Heijndijk memoreerde het al en eigenlijk in tegenstelling tot hem dan heb ik niet heel veel bijstellingen gezien in deze Nota en desondanks, ondanks het vele commentaar dat er was in die eerste commissiebehandeling kan deze Nota nu op brede steun rekenen!? Dat verbaast me een beetje. Mevrouw Roggeveen zag zelfs nog een doelstelling van de ZZP, de heer Hartog ook al, maar ik heb dat allemaal niet zo kunnen ontdekken. Ik vind het allemaal niet zo concreet en daar zit hem eigenlijk het probleem. Deze Nota is, om het in technische termen te zeggen, wat ons betreft helemaal niet SMART en veel te vaag. Wat ik hier vooral mis, en de heer Grootenhuis heeft het over geld, maar wat ik mis is commitment, zoals het wel vaker is in dit soort nota\u2019s. Om meteen maar op in te haken, op die roep om meer budget, geld voor stimuleren van de ondernemer in Westvoorne is op zich een goeie zaak, meer geld ook, maar het mag geen cadeau zijn aan de ondernemers. Het moet een investering in Westvoorne zijn. En dan heb je het niet alleen over geld, dan heb je ook over meedenken, over goeie idee\u00ebn, een goeie inhoudelijke visie en daadkracht en dat missen we allemaal in deze Nota. Ik denk dat dat er eerst moet komen voordat er zo maar meer geld op tafel komt, om even te reageren op wat de heren Hartog en Vriend zeggen. Twee puntjes wil ik toch nog noemen, ook al zijn ze genoemd, er is al enkele keren gesproken over recreatie en toerisme, en ook als je ziet wat er over gezegd wordt in de Nota, dat is geen open deur intrappen, dat is door een lege sponning lopen: we weten dat allemaal wel, maar ik zie helemaal geen innovatieve idee\u00ebn of nieuwe inzichten die maken dat we onszelf op dat punt ook echt gaan versterken en ook die kracht gaan benutten die we hebben. Het andere punt dat ik wil noemen is inderdaad ook al genoemd, en dat is de aandacht voor zorg en welzijn die ik helemaal mis. Los van alle andere implicaties voor onze samenleving zal dat ook inderdaad, voor zo ver het dat al niet is, een economische factor van belang zijn, die veel meer aandacht verdient dan hij nu krijgt.\n\nDe conclusie te aanzien van dit onderwerp moet zijn, dat hier een document op tafel ligt waarvan de verantwoordelijke wethouder zelf toegeeft, dat het niet meer is dan een intentieverklaring zonder enige prioritering en met een veel te laag budget. De PW heeft daar aan toegevoegd dat de Nota visieloos is, concrete idee\u00ebn mist en de hele economische ontwikkeling van Westvoorne over de schutting naar de ondernemers gooit. Een zeer passieve en bijna deemoedige houding van een duur betaald ondernemersloket richting de ondernemers in Westvoorne. Wethouder Mulder doet voorkomen dat iedereen er wel tevreden mee is, maar wat betreft de PW is dat zeker niet het geval. Zijn afsluitende woorden op de kritiek van de PW, dat deze Nota ook bepaald niet veel recht doet aan recreatie en toerisme in onze gemeente, zijn nota bene: 'Tja, dat moet dan maar blijken, iets anders kan ik er op dit moment niet van maken.' Over sterke wethouders gesproken...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=328&terug=1", "body": "Het is goed dat dit bestemmingsplan nu eindelijk in de fase is dat het naar de raad kan komen. Het heeft natuurlijk even geduurd voordat het allemaal in orde kwam, omdat er in de vorige versie sprake was van de Strandhuizen. Het lijkt nu wel in orde en zal niet struikelen bij de Raad van State, hopen we, dat is ook toegezegd, dat dat waarschijnlijk zo is.\n\nDaarnaast vind ik dat we als raad eens moeten gaan nadenken over het alsmaar vaststellen van consoliderende bestemmingsplannen. We zijn als raad ook bij de verschillende strandpaviljoens op bezoek geweest en we hebben daar idee\u00ebn en plannen gehoord en die ondernemers willen toch graag wat meer dan \u2018consolideren\u2019. Ik zou dan ook de raad willen oproepen om daar voortaan wat meer over na te denken en als gemeente ergens naar te willen, een visie te hebben en daar past consoliderend meestal niet bij.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=337&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 28 september in het teken staan van het dorpscentrum in Rockanje en de idee\u00ebn en wensen die Rockanjenaars zelf hebben voor hun centrum.\n\nIn het voorjaar kreeg wethouder Van Lith, 'de man zonder plan', een zak met geld van de coalitiepartijen en oppositiepartij PvdA, om een boom en bank te realiseren op het dorpsplein. En als de wethouder zijn toezegging nakomt, zitten die eraan te komen. Maar daarmee zijn we er niet in Rockanje.\n\nHet dorpscentrum heeft een grondige opknapbeurt nodig, een \u2018complete make-over\u2019, Rockanje in de lift. Maar dan wel graag naar boven. Want zoals Rockanje de laatste jaren aan de beurt is geweest, daar wordt niemand wijzer van.\n\nOp de weekmarkt van 6 september jl. hebben veel inwoners van Rockanje al een kaartje in onze PW-wensboom gehangen, hetgeen een totale oogst van 38 wensen en idee\u00ebn opgeleverd heeft. Deze zullen zaterdagmiddag aan de orde komen. Heeft u ook een idee of plan, kom meepraten, of luisteren. En voor de duidelijkheid, iedereen is welkom, ook Oostvoornaars en Tintenaren. We varen er allemaal wel bij als onze kernen de aandacht krijgen die ze nodig hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=331&terug=1", "body": "Dit amendement komt er op neer dat wij vinden dat ook ruimte, wonen en groen van belang zijn voor het realiseren van de doelstellingen van de Metropoolregio. Dat het dus niet alleen om vervoer en om economische ontwikkelingen moet gaan. Bovendien liggen voor ons, als groene gemeente, onze ontwikkelingskansen natuurlijk voor het grootste gedeelte in die zogenaamde pijler groen. Om te voorkomen dat er eerst hele uitvoerige discussies gevoerd moeten worden over hoe die strategische agenda van de pijler ruimte groen en wonen er uit moet komen te zien, stellen wij in het amendement dat gemeente individueel en/of gezamenlijk daarvoor ambities moeten kunnen formuleren. De MR kan die ambities dan ondersteunen. Wij vragen daarom om in het besluit over de Gemeenschappelijke regeling Metropoolregio naast het verbeteren van de bereikbaarheid en het versterken van het economische vestigingsklimaat de bescherming en ontwikkeling van landschappelijke waarden op te nemen.\n\nAmendement samenstelling Dagelijks Bestuur\n\n Die toelichting hierover kan heel kort. Wij vinden dat het dagelijks bestuur niet uit drie maar uit 5 leden moet bestaan. In de regeling wordt nu gesproken over drie leden waarvan bovendien Rotterdam en Den Haag er altijd allebei eentje, te weten hun burgemeesters, leveren. Die overigens ook afwisselend het voorzitterschap van het Algemeen bestuur zullen bekleden. Dat leek ons een wat erg scheve verhouding in het bestuur.\n\nAmendement Uittreding\n\n In de gemeenschappelijke regeling is opgenomen onder welke voorwaarden gemeenten kunnen toetreden tot de MR. Maar er is niets opgenomen over uittreding. Met andere woorden als je toe treedt moet je maar afwachten wat er allemaal voor voorwaarden gesteld worden wanneer je zou willen besluiten een punt achter de samenwerking te zetten. Dat leek ons niet logisch en ook niet gewenst. Dus stellen wij in ons amendement: ondertekening kan plaatsvinden nadat de voorwaarden waaronder uittreding mogelijk is in de regeling opgenomen zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=339&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=336&terug=1", "body": "Aanstaande zaterdag 31 augustus zal de Partij Westvoorne een kraam bezetten aan de Hoflaan in Oostvoorne. Te midden van springende paarden, gedreven schapen en gehoede ganzen, kleurenspelen, workshops en poppenspelen en met op de achtergrond de klanken van verschillende orkesten, bands en koren zal een enthousiaste groep PW-ers beschikbaar zijn om een gesprek aan te gaan met Westvoornse boeren, burgers en buitenlui over het reilen en zeilen in onze dorpen en buitengebieden. Indien gewenst zal ook een wisseling van gedachten met passerende ambtenaren en hooggeleerde bestuurders over het nu en over de toekomst niet uit de weg worden gegaan. \n\n Er zal een PW wensboom voor onze kraam staan waar u uw wensen in kunt hangen en onder het genot van een kopje koffie of thee en een lekker koekje kunt u even bij ons verpozen en uw visie geven op gangen van zaken of reageren op stellingen van de Partij Westvoorne. \n\n \n\nNauwelijks bekomen van de vakantie en met de gemeenteraadsverkiezingen zo goed als in zicht vinden wij het opportuun om van deze gelegenheid gebruik te maken om onze verkiezingscampagne publiekelijk van start te doen gaan en dit een onderdeel te maken van het spektakel van de jaarlijkse Burchtfeesten. Wij hopen dat u in groten getale zult opdraven en meespelen, want we zouden tegen Westvoorne willen zeggen wat we de komende maanden nog vaak zullen herhalen:", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=334&terug=1", "body": "Silicon Valley bij San Francisco, Eindhoven met haar High Tech Campus, het concentratiegebied voor kleine bedrijven in Z\u00fcrich, Wireless Valley in Stockholm, de technologie hub in Singapore, Dublin met haar Silicon Docks, Founder\u2019s House in Kopenhagen, het plaatsje Oulu bij Helsinki, het zijn de zeven high tech regio\u2019s in de wereld waar iedereen wel van gehoord heeft.\n\nNiet dat we pretenderen dat Westvoorne hier ooit mee vergeleken zal kunnen worden, laat staan mee zal kunnen concurreren. Maar toch heeft de Partij Westvoorne een \u2018high tech\u2019 ideetje wat een beetje die richting opgaat. In het Politiek Caf\u00e9 in Olaertsduyn van 29 jui jongstleden inspireerde het betoog van Andrei Vreeling uit Hellevoetsluis, de oprichter van de jongerenpartij Jong0181, die volgend jaar aan de gemeenteraadsverkiezingen in de gemeenten van Voorne-Putten mee gaat doen, ons ten zeerste.\n\nIn de levendige discussie van afgelopen zaterdag kwamen er allerlei zaken naar voren die jongeren aangaan, soms negatieve, maar ook heel veel positieve, goed naar voren gebracht, uitgelegd, besproken en betwist. E\u00e9n van de dingen, die genoemd werd, als een mogelijkheid om jongeren hier te houden of te krijgen en hen te stimuleren in hun maatschappelijke ontwikkeling, is om hen een plek te bieden waar zij kunnen werken. In een aantal steden in Nederland worden recentelijk oude leegstaande gebouwen ingericht voor jonge starters. Lekker knus bij elkaar, met \u00e9\u00e9n koffieautomaat. Dat heet dus het benutten en inrichten van een stimulerende omgeving tegen minimale kosten. En dat bracht ons terstond op het idee om eens verder te verkennen of zoiets ook in Westvoorne mogelijk en haalbaar zou zijn. Wij zien om te beginnen om ons heen genoeg daarvoor geschikte leegstand in onze gemeente. De volgende vraag is dan of er voldoende gerichte belangstelling voor is en hoe het concreet gemaakt en vervolgens verwezenlijkt zou kunnen worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=335&terug=1", "body": "Week 27 van dit jaar bracht ons de laatste drie commissievergaderingen voor het zomerreces. Omdat we zo langzamerhand snakken naar vakantie, of beter gezegd naar even een volledige ontkoppeling van de politieke waanzin in Westvoorne, nemen we bij deze de vrijheid om die laatste drie maar even samen te vatten in een kort verslag.\n\n Daarbij aantekenend dat in het stukje \u2018Kantnochwalrus\u2019 in de weblog op deze website reeds enigszins kond is gedaan over het herijken van het glasbeleid en dat er over de stand van zaken van alle projecten in onze gemeente niets te vertellen valt, omdat het college aangaf het sinds dezelfde tijd vorig jaar zelf ook even niet meer te weten. Het is natuurlijk wel vreemd dat je als wethouder moet opbiechten dat je ff niet kunt rapporteren hoe je projecten er voor staan. Je vraagt je dan toch af of dat niet doorlopend wordt bijgehouden door de naar zeggen zo ervaren projectenmensen, zodat je de status quo op elk moment van de dag op het bordje van de raad kunt hoesten\u2026\n\n\n\n Dan blijven er nog een paar sappige onderwerpen over, zoals de financi\u00eble stand van zaken, waar we recentelijk al genoeg over gezegd hebben. Laten we daar maar even niets aan toe voegen. Het geld lijkt op, in ieder geval voor zaken waar college en coalitie niet op gebrand zijn, maar het blijft puzzelen voor een eenvoudig raadslid om precies de gang van zaken te volgen.\n\n De discussie rond het hondenpoepbeleid was een gezellige en bijna frivole. Wat wil je ook, een raadszaal vol Hollanders die over stront mogen praten. Dat laten ze zich niet twee keer zeggen\u2026 Duidelijk werd wel dat het de burgemeester is, en niemand anders, die de hondenpoep in zijn portefeuille heeft\u2026 En er blijkt nota bene geld te zijn voor zakjes, boa\u2019s en poepzuigers. En wat betreft afvalbakken, losloopstroken. of bebording, het is er allemaal of het kan uitgebreid of aangepast worden. Het beleid kan dus wat je noemt geactualiseerd worden. Wethouder Groenewegen vond dat iedereen zijn eigen bagger maar moet opruimen, zijn hondenvriend wilde de hondenbelasting fors verhogen en de PvdA had pertinent een probleem met poepzuigen, voor sommigen een verrassing voor anderen ook weer niet...\n\n\n\n Over burgerparticipatie was men gematigd optimistisch. Dat dit proces nog niet echt in de bloedvaten en de genen van iedereen zit en, dat dit wel zeer noodzakelijk is in de veranderende democratie, is wel duidelijk. Men moet af van het gevoel dat burgerparticipatie een moetje voor de vorm is en ook dat, zoals sommigen helaas menen, dat je je burgers ook te veel kunt betrekken en dat het zo af en toe veel prettiger is om een vergadering besloten te houden. Dan ben je toch niet meer van deze tijd\u2026\n\n Over de windenergie op land en de ontwikkelingen langs de kust is ook wel het nodige te zeggen. Eon en Nuon zijn vastbesloten om giga windmolens ten Noorden van onze kleine gemeente te bouwen, in twee stroken, die geheel op het grondgebied van Westvoorne liggen. Aan onze zijde van de zo genoemde demarcatielijn, straks zeer zichtbaar en hoorbaar voor ons en de ons bezoekende toeristen. Ies Klok veegde de door de PW geuite bezwaren hiertegen nog niet zo lang geleden met een brul en een armzwaai van tafel en de coalitie conformeerde. Mulder lijkt nu hetzelfde te doen met alweer, of beter gezegd nog steeds, een hoofse knik naar het Havenbedrijf. Waar zijn deze lieden toch in godsnaam mee bezig, vragen wij ons af. Wat later in de week gaf een onverstaanbare presentator van Rijkswaterstaat te kennen dat hij nog maar kort geleden geboren is, dus alle voorgeschiedenis niet kent en eigenlijk geen flauw idee heeft wat al die stromingen doen met het zand en dus met onze kust. Dat we krimpen, jawel ook daar, is een feit, want de bunkers voor de Groene Punt zijn indertijd niet in zee gebouwd\u2026 Maar slib is er altijd geweest en nee, van een balans eiland wist hij helemaal niks\u2026 Misschien dat we gedurende de vakantie eens even tijd en zin vinden om hier nog wat meer woorden aan vuil te maken.\n\n\n\n En dan is er nog Tinte. Misschien kunnen we beter zeggen \u2018was\u2019!? Want wethouder Groenewegen, hiermee lijkt het link opgezadeld door collega Van Lith, baste op niet mis te verstane wijze dat het college geen cent in Tinte gaat pompen. De VVD vertelde in een spagaat te zitten en niet omdat zij een ander standpunt verkondigde dan haar collega, maar omdat het geld echt op is. Dat vadertje Mulder in persbericht en in raadsvergadering net gejubeld had dat het huishoudboekje dik op orde was, het weerstandvermogen zelfs weer uitstekend scoorde en dat we er financieel weer goed voorstaan, was zij in haar spagaat gevoeglijk vergeten. Waarschijnlijk kramp, denken wij dan maar. De rest van de coalitie vond in feite ook dat de middelen beperkt zijn, dat de prijs te hoog is, dat dromen okay zijn, maar dat je wel realistisch moet blijven en dat er dus niet in Tinte ge\u00efnvesteerd kan worden\u2026 Rockanje en Tinte zijn dus niet aan de beurt gekomen in deze raadsperiode en dus zal de Partij Westvoorne er voor moeten zorgen, dat daarin, en in nog heel veel ander zaken, na de verkiezingen van maart 2014 drastisch verandering gaat komen. Dat er bij het opstellen van een visie en het uitvoeren daarvan een balans bereikt wordt in Westvoorne, tussen de drie kernen en tussen die kernen en het landelijk gebied, tussen de zee en het land, tussen de industrie en het groene wonen/recre\u00ebren, tussen de bereikbaarheid en de verkeersintensiteit en niet in de minste plaats tussen het bestuur en de burgerij. Om zo maar eens een aantal belangrijke zaken te noemen.\n\nDaar laten we het even bij. We gaan uitblazen in een hopelijk warm zomerreces. Wat schrijven aan ons partijprogramma, dat wel, en reflecteren natuurlijk op de afgelopen periode. We reflecteren wat af. En mocht u in de vakantieperiode toch in de problemen geraken in het Westvoornse gemeentegebeuren, d\u00e1n kunt u ons natuurlijk altijd nog even bellen of een mailtje sturen\u2026 We wensen u een hele prettige en ontspannen vakantie toe.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=340&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 26 oktober in het teken staan van het verenigingsleven in Westvoorne.\n\nZo vaak wordt er gewezen op het belang van het verenigingsleven in onze gemeente, net zoals dat in veel andere gemeenten ook gebeurt.Maar wat betekent dat nu echt? Hoe belangrijk zijn de verenigingen in onze gemeente en wat heeft de gemeente over voor een florerend verenigingsleven?\n\nZijn bezuinigingen in het verenigingsleven een kostenbesparing, of gaan subsidiekosten wel degelijk voor de baten uit? Welke rol kunnen verenigingen spelen in de uitvoering van het gemeentelijk jeugdbeleid (als het er ooit echt van komt), of bij het succesvol exploiteren van gemeentelijke accommodaties? In de participatiesamenleving, die de overheid voor ogen heeft, zullen verenigingen wellicht nog belangrijker worden dan ze nu al zijn. En hebben we wel in de gaten hoe veel vrijwilligerswerk juist binnen verenigingen wordt gedaan?\n\nDat zijn zomaar wat vragen \u2013 naar antwoorden gaan we graag op zoek door te luisteren naar de vertegenwoordigers van de verenigingen en de inwoners van Westvoorne, die op een of ander moment zich thuis voelen bij een vereniging, er hun plezier of steun vinden.\n\nWe nodigen graag alle verenigingen van Westvoorne uit, om te komen praten over hun idee\u00ebn voor een gezond verenigingsleven in Westvoorne en om te horen tegen welke zaken ze aanlopen. Wat gaat goed en wat kan anders, beter?! En natuurlijk zijn ook vertegenwoordigers van andere partijen en bestuur van harte welkom om te komen meepraten en luisteren naar wat Westvoornaars bezighoudt, in de ontspannen sfeer van Olaertsduyn. Dus heel graag tot aanstaande zaterdag 26 oktober, 16.00 uur.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=341&terug=1", "body": "Inleiding\n\n De lente begint volgend jaar op 20 maart. De dag na de gemeenteraadsverkiezingen. Een van de nieuwe geluiden van de komende lente is het geluid van de kiezer. De Partij Westvoorne zal daarnaar luisteren en handelen en ervan uitgaan, dat alle politici die zichzelf volksvertegenwoordiger noemen, dat dit keer ook zullen doen.\n\n Een nieuw geluid is nodig, want bestuurlijk Westvoorne zal moeten veranderen. We moeten af van de stroom jubelberichten die dit college via de media naar buiten brengt. Zoals het bericht, dat de begroting 2014 sluitend is, terwijl het bericht van de Provincie, dat de Jaarrekening 2012 niet op orde is, niet in de krant staat. Evenmin dat de Provincie daarom extra goed zal moeten kijken naar deze begroting, omdat daaruit moet blijken of het college de onbalans in de jaarrekening inderdaad kan corrigeren. Wel verschijnt er bijvoorbeeld een prachtig bericht over de opening van de vitaliteittuin, maar daarin wordt met geen enkel woord gerept over de ellende die deze tuin voor een aantal direct aanwonenden betekent.\n\n Er moet een nieuw en meerzijdig geluid komen. Een geluid waarmee burgers juist en volledig voorgelicht worden over het wel \u00e9n wee van Westvoorne. Een geluid waaruit blijkt, dat er naar anderen geluisterd wordt, dat de goede idee\u00ebn van anderen aan boord genomen worden en dat zij daarvoor de waardering krijgen die ze verdienen.\n\nWat moet er veranderen om dat nieuwe geluid te laten klinken? Of, met andere woorden, wat is er dan zofout gegaan in de afgelopen raadsperiode?\n\nVolgens het college is de begroting 2014 sluitend en ons weerstandsvermogen weer gestegen naar \u2018goed\u2019. Echter, de realiteit is, dat alle reserves leeg gekieperd zijn in de algemene reserve om het weerstandsvermogen tot dit niveau te kunnen verheffen. Dit is niet meer dan een cijfermatige oefening, schone schijn zou je ook kunnen zeggen. Met als resultaat dat er totaal geen investeringsruimte meer is. Weg is de belofte, die al drie en een half jaar niet waargemaakt werd, \u2018Rockanje is aan de beurt\u2019 en helaas voor Tinte, maar ook voor dat dorp kan er geen stuivertje meer af. Ondertussen ligt het dorpscentrum Rockanje er zieltogend bij en is er van onze toeristische aantrekkelijkheid bitter weinig meer over. Eens waren we \u00e9\u00e9n van de rijkste en duurste gemeenten van Nederland. Nu horen we nog steeds bij de duurste, maar het geld is op, en daarmee vallen we nu in de categorie \u2018arm\u2019. Dat blijkt ook uit de gegevens van de VNG over de schuldpositie van de gemeente Westvoorne. Sinds het aantreden van dit college is die schuld toegenomen met duizend euro per inwoner! Dat betekent een totale toename van ongeveer 14 miljoen euro. Met die opgelopen schuld en een opgesoupeerd vermogen als feiten op tafel heeft het college nu alle beetjes bij elkaar gesprokkeld om hun laatste begroting dicht te timmeren. Onder andere een verhoging van 8,5% van het OZB tarief voor het jaar 2014 is hiervan het rechtstreekse gevolg.\n\nDe vraag rijst of deze enorme schuldenstijging en het opsouperen van ons vermogen nodig was geweest? Het antwoord op die vraag is natuurlijk pertinent negatief. Er is namelijk slecht beleid gevoerd en dat had voorkomen kunnen worden. Wanneer de raad haar werk naar behoren had gedaan, waren slechte beleidsvoorstellen niet aangenomen. Echter, de huidige coalitiepartijen hebben elkaar in een wurggreep gehouden. Zij hebben blijk gegeven niet in staat te zijn hun verantwoordelijkheid te nemen, omdat ze vast zaten in het door henzelf gecre\u00eberde patroon van de stemverhouding acht tegen zeven. Geen van die acht raadsleden heeft ooit het college tot de orde geroepen. Soms werd er wat gemord, maar dan werd met de uitspraak \u2018wij vertrouwen de wethouder\u2019 de orde binnen het achttal weer hersteld. Om die reden is er van de wettelijke, controlerende taak van de raad helaas niets terecht gekomen.\n\n Wanneer de coalitiepartijen daarnaast gedaan hadden wat zij beloofd hadden in hun coalitieprogramma \u2018Samen werken aan verbetering\u2019 dan had het grote opsouperen voorkomen kunnen worden. De coalitiepartijen hebben echter op geen enkele manier gewerkt, niet samen, al zeker niet met de oppositie en in het bijzonder niet met de Partij Westvoorne. Wat zij hebben laten zien, was slechts een monistisch volgen van de voorstellen van het college.\n\n Los van de ontelbare pleidooien die de fractie van de Partij Westvoorne in commissie- en raadsvergaderingen heeft gevoerd, heeft zij noodgedwongen, omdat zij nu eenmaal niet zelf aan het roer stond, vele uren, dagen en zelfs jaren van hun tijd gegeven om slechte voorstellen bij te stellen. In totaal heeft de PW 129 keer haar denkwerk geconcretiseerd middels een amendement, een motie of een initiatiefvoorstel. Met al die moties en amendementen werden hele duidelijk omschreven mogelijkheden geboden om zaken zowel inhoudelijk als financieel tijdig bij te stellen. Het overgrote deel daarvan, namelijk om precies te zijn 70 %, werd afgewezen en vaak niet eens besproken door de coalitiepartijen. De voorstellen kwamen van de Partij Westvoorne en slechts om die reden werden ze keihard afgewezen, waarbij dan telkens weer gesteld werd dat de Partij Westvoorne teveel op detailniveau zou willen besturen. De Partij Westvoorne vindt 14 miljoen euro geen detail. Helaas wensten de coalitiepartijen zich niets van de PW, en daarmee ook niets van de kiezers, aan te trekken, ondanks hun kreet \u2018samen werken aan verbetering\u2019.\n\nHet Glasplan\n\n De Partij Westvoorne heeft van het begin af aan gesteld, dat het door het college voorgestelde glasbeleid zowel inhoudelijk als financieel ondeugdelijk was en heeft om die reden dan ook steeds tegen de betreffende voorstellen gestemd. Nadrukkelijk heeft de PW wel telkens de moeite genomen om de besluiten inzake het glasbeleid door middel van moties en amendementen bij te stellen.\n\n Zo hebben wij, de Partij Westvoorne, keer op keer voorspeld dat het exploitatieplan voor het glasgebied Tinte ondeugdelijk was. Dat daar alleen maar geld bij zou moeten en dat er niets van de beloofde landschappelijke inpassing terecht zou komen. Wij hebben aangegeven hoe het wel zou kunnen. Maar de coalitie heeft al onze hulp categorisch afgewezen. Nu wordt uiteindelijk door het college toegegeven, dat het tekort van 1,6 miljoen euro in het glasintensiveringsgebied Tinte jaarlijks met 2,2 ton euro toe zal nemen. Voor het afgelopen jaar 2013 is daarvoor een voorziening getroffen, maar in de begroting 2014 hebben wij niet terug kunnen vinden hoe die jaarlijkse verliezen in de toekomst opgevangen gaan worden.\n\n Ook voor het groots opgezette woningbouwplan De Drenkeling hebben wij een waarschuwende vinger opgestoken. Wij hebben gesteld, dat de verwachte winst van 19 miljoen euro niet realistisch was en voorspeld dat dit naar beneden bijgesteld zou moeten worden. Wij hebben daarnaast aangegeven welk type woningbouwprojecten wel levensvatbaar zouden zijn, maar wederom werd er niet naar ons geluisterd. Het college en de coalitie hebben nu, na gedurende de afgelopen raadsperiode de winstverwachting van De Drenkeling van 19 naar 6 miljoen euro bijgesteld te hebben, besloten de Drenkeling als financi\u00eble pijler van het glasbeleid te schrappen. Tot onze stomme verbazing staat op pagina 142 van deze begroting echter opnieuw een hoge winstverwachting van De Drenkeling genoemd, te weten 27 miljoen euro (26.991.458).\n\n Van het nieuwe woningbouwproject Valweg-Molenweg ten behoeve van de sanering van het glas zal naar onze mening eveneens niets terecht komen. Weer ontbreekt een degelijke financi\u00eble onderbouwing, waarbij voor alle duidelijkheid opgemerkt moet worden, dat het leveren van een winstverwachting door de Partij Westvoorne niet als zodanig gezien wordt. Een dergelijke winstverwachting heeft het college immers ook onterecht geleverd voor het glasintensiveringsgebied Tinte en voor de ontwikkeling van De Drenkeling. \n\n Wat betreft de sanering van het glas uit het buitengebied voorspellen wij, dat het voorschot van de provincie van 1,7 miljoen euro (1.680.329) terugbetaald zal moeten worden. In dat opzicht zijn we dus weer terug bij af, dat wil zeggen terug bij de situatie van 8 jaar geleden. Er is nog maar 9,3 % van het glas gesaneerd. Met een handvol tuinders (7,6 %) schijnt een overeenkomst afgesloten te zijn, die de Partij Westvoorne nog niet heeft mogen zien. Met 60,3% van alle eigenaren is, zo stelt het college vol trots, de gemeente in gesprek, nu al ongeveer 8 jaar!\n\nAcht jaar glasbeleid heeft onze gemeente 12 miljoen euro gekost en het heeft zegge en schrijve niets opgeleverd. Dat is het treurige resultaat van een coalitie die alleen maar op zichzelf gericht is en in haar eigen 8 tegen 7 net verstrikt zit, waardoor er geen enkele ruimte voor een kritische dualistische houding is en er absoluut g\u00e9\u00e9n sprake is van samenwerking met de oppositie.\n\nHet Woonbedrijf\n\n Aanvankelijk werd door het college gesteld, dat er een onderzoek naar de toekomst van het woonbedrijf gestart zou worden. De Partij Westvoorne kon zich in dat plan vinden, maar helaas bleek alras dat het ging om onderzoek naar de verkoop van het woonbedrijf. Het enige toekomstperspectief dat door het college, trouw gevolgd door de coalitiepartijen, onderzocht werd, was \u2018verkoop\u2019. De Partij Westvoorne stelde, ondersteund met moties en amendementen, dat ook gekeken moest worden naar het behoud van het woonbedrijf, al dan niet met een andere bedrijfsstructuur. Wij, de Partij Westvoorne, dienden daartoe zelfs een alternatief voorstel in, waarbij sprake was van de verkoop van een groter aantal woningen tegen een lager bedrag. Wij rekende voor dat dit financieel gezien een veel betere optie was en wij toonde aan dat op geen enkele wijze bewezen kon worden, dat de voorgestelde verkoop een kwalitatieve verbetering van het volkshuisvestingsbeleid in zou houden. Echter, het door de PW ingediende alternatief werd niet eens bekeken en met acht tegen zeven werd het woonbedrijf te koop gezet. De door de PW meermalen aangekondigde problemen die het mee verkopen van projecten met zich mee zou brengen in verband met Europese aanbestedingsregel, bleken te moeilijk voor de coalitiepartijen. In plaats van hun ongelijk aan de PW te bekennen, offerden zij liever hun eigen wethouder op door hem op te dragen het hele woonbedrijf Europees aan te besteden De betreffende wethouder stemde daar gelukkig niet mee in (en trad af), zodat een situatie, die nog erger geweest zou zijn dan het oorspronkelijke verkoopplan, werd voorkomen.\n\n We zijn nu twee jaar en een aantal tonnen euro\u2019s verder en het alternatieve plan van de Partij Westvoorne is in wording, hoewel dat natuurlijk vooral niet beaamd zal worden door de coalitiepartijen. Er wordt nu uitgegaan van behoud van het woonbedrijf, met een verbeterde bedrijfsstructuur en er worden meer woningen tegen een lagere verkoopprijs te koop aangeboden. Het onderzoek naar de toekomst van het woonbedrijf, dat, na het mislukken van de verkoop en de val van een wethouder, uiteindelijk door de commissie woonbedrijf op initiatief van en onder voorzitterschap van de Partij Westvoorne (Van Blom) gedaan is, had heel veel euro\u2019s goedkoper en twee jaar eerder kunnen plaatsvinden, als de coalitiepartijen tot samenwerking met de Partij Westvoorne bereid geweest waren.\n\nGrondexploitaties\n\n Op de wijze waarop dit college in het algemeen met exploitatie van gronden omgaat, is heel veel aan te merken. Doordat er principieel niet met contante waarde en eindwaarde gerekend wordt, worden de risico\u2019s, waaronder de rentekosten van grondexploitaties onjuist ingeschat[1]. Zo is er bijvoorbeeld gemakshalve en onterecht bij de berekening van de winst bij het project Molenweg/Valweg vanuit gegaan, dat de datum van aankoop van gronden en van verkoop van de bouwkavels dezelfde is.\n\n Naast het verkeerd inschatten van de risico\u2019s is er sprake van zwabberend beleid met betrekking tot het al dan niet in exploitatie nemen van gronden:\n\n- De Noordrand\n\n Bij het opstellen van de jaarrekening 2012 in juni van dit jaar, stond de Noordrand in de boeken als \u2018een in exploitatie genomen grond\u2019. Twee maanden later werd het \u2018een niet in exploitatiegenomen grond\u2019 en moest daarvoor een voorziening getroffen worden. In de begroting 2014 wordt gesproken over de doelstelling om op deze locatie een tweede supermarkt en woningbouw te realiseren. De ontwikkeling van de Noordrand gaat er echter, als het aan dit college ligt, niet komen. Hun verwachtingen, zo stellen zij in deze begroting, zijn \u2018niet hoog gespannen\u2019 en dat betekent \u2018geen dorpsvernieuwing voor Rockanje\u2019.\n\n- De Drenkeling\n\n Bij de ontwikkeling van De Drenkeling is het nog chaotischer. Door de ogen van de Voetbal Vereniging Rockanje gezien, ziet het droeve plaatje er als volgt uit: Eerst moest de voetbal daar weg, want er zouden allemaal grote woningbouwkavels komen (verwachte winst 19 miljoen euro). Dat plan ging van de baan. Daarvoor in de plaats kwam de ontwikkeling van drie aparte delen. Maar, eerst moest nog uitgezocht worden of de twee voetbalverenigingen wilden fuseren. Daar bleek geen interesse voor te zijn en dus mocht de voetbal blijven. Nu komt er weer een nieuw plan, waarvan de details nog niet bekend zijn, maar dat geen enkele gelijkenis zal vertonen met het oorspronkelijke exploitatieplan. Waar de opgevoerde winstverwachting van 27 miljoen euro (p.142) op gebaseerd is, is voor ons een groot raadsel, zeker gezien het feit dat er nu slechts sprake is van de ontwikkeling van \u00e9\u00e9n van de drie deelgebieden (middengebied B).\n\nDe helft van de eerste fase staat nog leeg, terwijl er ondertussen door de gemeente alweer huizen teruggekocht moeten worden. Toch wordt er met WAVO gesproken over de ontwikkeling van fase twee. Het verwachte tekort is nu 1,7 miljoen euro voor de bouw van 55 woningen. Per woning moet er dus al ruim 30.000 euro goedgemaakt worden. De Partij Westvoorne vraagt zich, zoals bij de Noordrand, De Drenkeling en De Rots, ook bij dit bouwproject weer af voor wie er gebouwd gaat worden.\n\nDemografie\n\n De paragraaf in de begroting 2014 \u2018demografische ontwikkeling\u2019 lijkt volledig los te staan van de rest van hetgeen in deze de begroting over grondexploitaties en woningbouwprogramma\u2019s gesteld wordt. In de begroting wordt nog steeds uitgegaan van het bestaande woningbouwprogramma, waarin uitgegaan wordt van een bevolkingstoename. Aan dat, volgens de hier geleverde demografische ontwikkeling veel te groot aantal nieuw te bouwen woningen, worden bovendien nog eens dertig woningen, in het kader van de glassanering, toegevoegd. Nergens in deze begroting wordt uitgegaan van een andere visie op bouwen passend bij onze status als \u2018anticipeer gemeente\u2019. De Partij Westvoorne vraagt zich af of deze in feite nietszeggende paragraaf demografie misschien alleen maar toegevoegd is omdat de Provincie er om gevraagd heeft?\n\nDe nieuwe lente\n\n Zoals er in het begin van dit betoog reeds gesteld werd, is er in de gemeente Westvoorne financieel geen ruimte meer voor investeringen. Alle reserves zijn met deze laatste begroting voor de verkiezingen vastgezet in de algemene reserve om het weerstandsniveau er goed uit te laten zien. Maar, zoals de VNG terecht stelt \u2018eigen vermogen in de vorm van reserves is geen geld. Wanneer er geen eigen geld is, kan er niet meer in ontwikkelingen ge\u00efnvesteerd worden\u2019. Met dat probleem, en met nog heel veel andere problemen, zadelt dit college met het grootste gemak en met een ruim gebaar een volgend college op.\n\n De Partij Westvoorne is van mening, dat het voor het volgende college bitter noodzakelijk zal zijn om een zogeheten nulmeting uit te voeren, teneinde vast te kunnen stellen hoe de gemeente Westvoorne er echt voorstaat. Immers, die duidelijkheid werd in de afgelopen raadsperiode en wordt nu uiteindelijk in deze begroting 2014 door dit college geenszins gegeven.\n\n Een nieuwe coalitie zal moeten samenwerken met alle partijen. Er zal respect moeten zijn voor idee\u00ebn van anderen, ook wanneer deze van de oppositie komen. Als idee\u00ebn en oplossingen goed zijn, zullen ze aan boord genomen moeten worden. Het belang van Westvoorne moet voorop staan, niet het belang van een toevallige coalitiepartij of het college.\n\nNaast alle lopende gemeentelijke taken zal de aandacht van de Partij Westvoorne in de aankomende raadsperiode in het bijzonder uitgaan naar de drie decentralisaties, een goed en transparant financieel beleid, de centrumontwikkeling van Rockanje, een structuurvisie voor het buitengebied, een realistische woonvisie, de realisatie van een brede school en hoogwaardige toeristische ontwikkelingen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=346&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 30 november in het teken staan van de veiligheid in onze gemeente.\n\nWij zouden graag met alle aanwezigen van gedachten willen wisselen over onder meer:\n\n Inbraak - Hoe inbraakgevoelig is onze gemeente? Wat wordt er preventief vanuit de gemeente gedaan om onze dorpskernen en buitengebieden veiliger te maken en te houden? Houdt de gemeente de burgerij op de hoogte, en op welke manier, over gepleegde inbraken in het algemeen en inbraakgolven in het bijzonder? Wijkveiligheidsplannen en wijktafels - Wat zijn uitkomst en follow-up van de verschillende gehouden bijeenkomsten gedurende de afgelopen jaren/maanden? Hebben we vruchten geplukt van de eerstgenoemde en zijn die gebruikt om input te geven aan de recente wijktafels? Zijn die wijktafels goed bezocht en hoe ziet het vervolg daarvan er nu uit? \n\n Verkeersveiligheid - Hoe ernstig is de situatie rond de verkeersveiligheid in Westvoorne, zowel binnen de bebouwde kommen als op de provinciale wegen in het buitengebied? Hoe en hoe frequent is de berichtgeving in dit opzicht?\n\n Brandveiligheid - Hoe brandveilig zijn momenteel onder andere onze zorginstellingen? Hoe staat het specifiek met de benodigde hoeveelheden bluswater, zowel in de wijken als bijvoorbeeld aan het strand? Zijn deze situaties nu allemaal onder controle? \n\n Industrie - Hoe groot is de (on)veiligheid van onze gemeente ten opzichte van de ons omringende industrie, met name in geval van een ramp? Hoe goed beveiligd blijven onze bezittingen achter in geval van een complete evacuatie? Treden bij een alarm bijvoorbeeld zeker aspecten van de verschillende wijkveiligheidsplannen in werking? Kunnen we dan \u00fcberhaupt ons eiland wel afkomen, en hoe of waarom niet? Blijft er dan eventueel ook voldoende capaciteit voorhanden om onszelf en onze leefgebieden te beschermen?\n\nAlle instanties die verantwoordelijk zijn voor de openbare orde in Westvoorne hebben een uitnodiging ontvangen voor deze bijeenkomst. We hopen hun vertegenwoordigers te mogen begroeten en hen te kunnen raadplegen over de stand van zaken van de verschillende aspecten van veiligheid in onze lokale samenleving.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=338&terug=1", "body": "In 2005 viel het toen zittende college over het glas. Die val luidde het huidige glasbeleid in. We zijn nu dus ongeveer 8 jaar verder en de vraag is wat er van terecht gekomen is.\n\nDe verwachte inkomsten in Tinte zijn jaar in jaar uit uitgebleven, maar worden nu net zo makkelijk weer vanaf 2014 opgevoerd. Feit is dat er jaarlijks 2,2 ton bij moet door niet gerealiseerde, maar wel begrote inkomsten uit glasgrond en glasrechten. Dat is helaas na 8 jaar, jaar in jaar uit, een bewezen resultaat. Waanzinnig is het om te denken dat er nu vanaf 2014 plotseling wel inkomsten zullen zijn en dat die inkomsten tot 2020 rustig binnen zullen stromen. \n\n Tinte staat nu voor 1,6 miljoen in de min en jaarlijks zal dat negatieve bedrag dus met ruim 2 ton toenemen.\n\nVan het bouwproject de Drenkeling, als financi\u00eble pijler van het glasbeleid, is na 8 jaar afscheid genomen. Zou er misschien toch iets geleerd zijn na die 8 jaar? Nee, ook hier is het de waanzin die regeert, want het college gaat het nu met een ander woningbouwproject proberen. Zij ruilen de mislukking Drenkeling in voor het nieuwe plan Molenweg/Valweg. In de lijn der logische verwachtingen mag er van uitgegaan worden dat ook dit plan zal mislukken. Het is namelijk waanzin om te verwachten dat er nu een ander resultaat geboekt zal worden.\n\nRisico\u2019s Intensiveringsgebied Tinte:\n\n 1. Het oplopen van het huidige tekort in Tinte van 1,6 miljoen naar minimaal 2,8 miljoen in 2019 (het college noemt dat een \u2018kleine verslechtering\u2019).\n\n 2. Uitblijvende inkomsten uit exploitatiebijdragen en verkoop glasrechten.\n\n 3. Het niet tijdig of misschien wel helemaal niet voldoen aan de belofte van de aanleg van het groenblauwe raamwerk in Tinte, waardoor de bewoners in het intensiveringsgebied geen enkele ruimtelijke compensatie krijgen voor extra overlast van glasuitbreidingen.\n\n 4. Het mislukken van het plan voor de ZO hoek heeft tot gevolg dat ook wat dat betreft de afspraken m.b.t. het groene raamwerk niet nagekomen worden en daarnaast levert het een risico voor planschade op. \n\n \n\nRisico\u2019s Molenweg/Valweg:\n\n 5. De toevoeging van 30 woningen aan het totale, zeer omvangrijke, woningbouwprogramma, waarvan nu al heel lang gezegd wordt dat het nodig bijgesteld moet worden, juist vanwege het veel te grote aantal woningen.\n\n 6. De kostenstijgingen, m.b.t. de verwervingskosten van de gronden Molenweg/Valweg van derden, zijn niet in beeld gebracht. Gemakshalve is er bij de berekening vanuit gegaan dat de datum van verwerving dezelfde is als de datum van verkoop van de kavels.\n\n 7. De vertrouwelijke onderbouwing van de 3,5 miljoen aan winst is even ondeugdelijk als de (al maar bijgestelde) onderbouwing van de winst uit de Drenkeling.\n\n 8. Er is niet in beeld gebracht op welk moment er sprake zal zijn van de daadwerkelijke ontwikkeling Molenweg/Valweg. Daarover staat wel op pagina 9: \u201cIn deze ontwikkelstrategie schuilt het risico dat de ontwikkeling afhankelijk is van initiatief van derden. De opbrengst voor de businesscase is daarmee (in tegenstelling tot de Drenkeling) niet verzekerd\u201d. Met andere woorden: de opbrengst uit de Drenkeling is zekerder dan die uit de Molenweg/Valweg en dat terwijl de Drenkeling nu maar geschrapt is omdat dat tot niets bleek te leiden. \n\n 9. Met het activeren als woningbouwlocatie t.b.v. de glassanering vervalt de mogelijkheid deze locatie voor iets anders in te zetten. De jaarlijkse rente en kosten zullen daardoor ieder jaar op onze begroting drukken.\n\nRisico\u2019s Sanering:\n\n 10. Het wegvallen van alle inkomsten uit de provinciale subsidie vanaf half 2014 tot eind 2021 van bijna 1,7 miljoen euro (1.680.329). Dit omdat de provincie als eis bij het toekennen van subsidie gesteld heeft, dat de te saneren kassen per 1 januari 2017 fysiek gesloopt moeten zijn. Om die datum te halen moeten de benodigde bestemmingsplannen uiterlijk half 2014 door de raad vastgesteld zijn. \n\n 11. Het stilvallen van de sanering omdat tuinders op elkaar en op een ontwikkelaar moeten wachten totdat het plan Molenweg/Valweg ontwikkeld gaat worden. Dit zal een hindernis zijn bij het reguliere gebruik van de RvR (ruimte voor ruimte regeling). \n\n 12. Het alternatieve voorstel dat gedaan is aan Voornes Plantenkwekerij is niet meer dan een opgegooid balletje, want tot op heden ligt er geen overeenkomst. Het risico bestaat dat daar de hele sanering uitblijft. Sterker nog VPK heeft reeds laten weten dat de voorgestelde herijking niet hun goedkeuring heeft.\n\nSamenvattend:\n\n Het hele glasplan is \u00e9\u00e9n grote mislukking geworden, die onze gemeente in de afgelopen 8 jaar ongeveer 12 miljoen euro gekost heeft.\n\n In plaats van dit erbarmelijke falen toe te geven en daar de politieke consequenties uit te trekken, wordt nu de term \u2018herijken\u2019 gebruikt.\n\n \u2018Herijken\u2019 als uitvlucht voor mislukt beleid en falend politiek handelen.\n\n In plaats van diep door het stof te gaan omdat er 12 miljoen in de glasbak is verdwenen, zonder dat het ook maar iets opgeleverd heeft, gaat het college gewoon door met deze waanzin, zonder de risico\u2019s van deze herijking in beeld te brengen.\n\n Wij vragen het college vanavond aan ons en onze burgers verantwoording af te leggen over de uitgave van al deze miljoenen. Waar zijn ze aan uitgegeven? Welk doel is daarmee bereikt? Waarom bent u, tegen beter weten in, keer op keer doorgegaan met het uitgeven van miljoenen aan een slecht plan?\n\nDaarnaast zouden wij van wethouder Groenewegen willen weten waarom hij als bestuurslid van de Land en tuinbouw organisatie Zuid-Hollandse eilanden deelneemt aan stemming over deze herijking van het glasbeleid (overigens waarom hij eerder ook meegestemd heeft over het glasbeleid) (Zie A&B 20 augustus). Als bestuurslid van de LTO wordt van hem verwacht dat hij de belangen van de glastuinbouw behartigt/glastuinders vertegenwoordigt en dat valt niet te rijmen met zijn taak als wethouder. Datzelfde geldt voor hem voor wat betreft zijn familieband met een tuinder in Tinte. De gemeentewet is hier heel duidelijk over. Deze stelt in art. 28.1.a: \u201cEen lid van de raad/college neemt niet deel aan de stemming over een aangelegenheid die hem rechtstreeks of middellijk persoonlijk aangaat of waarbij hij als vertegenwoordiger is betrokken\u201d.\n\nDezelfde vraag stel ik hierbij aan de heer Dukker: Hij is tuinder in Tinte en hij gaat met deze herijking geen 5 euro per m2 aan exploitatiekosten betalen maar 3,50 euro. Hij wordt er derhalve potentieel beter van. Daarnaast blijkt nu dat er jaarlijks ruim 2 ton euro aan gemeenschapsgeld naar Tinte vloeit vanwege het oplopend tekort aldaar. De heer Dukker profiteert daar als tuinder van. Wij zijn daarom van mening dat ook voor hem in deze zaak geldt wat in artikel 28 gesteld wordt. Wij zouden daarover graag zijn mening horen.\n\nHetzelfde geldt voor de heer Beukelman. Hij is werkzaam bij Voornes plantenkwekerij en het voorstel dat in deze herijking gedaan wordt gaat hem derhalve op z\u2019n minst \u2018middellijk\u2019 persoonlijk aan. Daarnaast heeft ook hij familiebanden met een tuinder in Tinte. Ook van hem zouden wij graag vernemen waarom hij desondanks gewoon aan tafel zit.\n\nTenslotte doen wij een dringend beroep op de raad om niet met dit voorstel in te stemmen, maar wij willen wel voorkomen dat daardoor de sanering van het glas uit het buitengebied stopt of vertraagt. Daarom dienen wij een motie in waarmee die sanering op een goede manier opgepakt wordt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=342&terug=1", "body": "Om nog maar te zwijgen over het feit, dat je er echt niets van bakt, wanneer je er 8 jaar overdoet om zegge en schrijve 9,3% van al het glas in het buitengebied te saneren voor het luttele bedrag van ruim 12,9 miljoen euro en daar dan ook nog trots op bent. Daar kan toch niemand in Westvoorne omheen...\n\nGoed, we rekenen het hem even voor: Voor de aankoop van glasgronden in Tinte en onroerend goed in Rockanje heeft het college inclusief rente en verkoopverliezen ruim 4,6 miljoen uitgegeven. De plankosten, ambtelijk en inhuur, bedragen vanaf 2005 tot nu meer dan 2,8 miljoen. Uitgaven voor planschades, bijdragen aan de sanering en verliezen bedragen meer dan 5,3 miljoen. De optelling van deze drie bedragen komt uit op een bedrag dat nota bene dichter bij de 13 dan bij 12 miljoen euro ligt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=347&terug=1", "body": "De opkomst was ietwat teleurstellend te noemen. Uiteraard was de vaste bezoekerskern aanwezig, enthousiast en bevlogen als altijd, maar gezien de ophef in de media over sommige veiligheidsaspecten in onze gemeente en de roep om verbetering, zou je toch een kolkende menigte verwacht hebben. Maar niets was minder waar. Verschillende gezagsdragers hadden zich helaas vanwege verplichtingen elders moeten afmelden en onze fellow raadsleden durfden het kennelijk weer niet aan. Gelukkig zat er toch een gevarieerde, stevige en mondige groep inwoners, waaronder tot ons plezier de vicevoorzitter van de Westvoornse jeugdraad.\n\n Het is toch wel jammer dat men na bijna vier jaar nog niet doorheeft dat dit een forum is waar de krachten gebundeld hadden kunnen en nog steeds kunnen worden, v\u00f3\u00f3r Westvoorne, en niet voor een belangrijke eenling, een nog veel gewichtiger tweeling of een bijzonder deftige groep bestuurders. Een gemiste kans, beste mensen. En de Partij Westvoorne zou niet willen \u2018samen werken? Laat me toch niet lachen\u2026\n\nVerder over de resultaten, de meningen, de idee\u00ebn, de suggesties, de kritiek, kortom de uitkomst van dit Politiek Caf\u00e9: \n\n - De eerste mening die de kop opstak, was het feit dat er ten aanzien van \u2018wijkveiligheid\u2019 in onze woonomgeving veel beloofd wordt door de (lokale) overheden, zoals bijvoorbeeld tijdens de bijeenkomst \u2018Veilig Wonen\u2019 in juli 2012 in \u2019t Wapen van Marion gebeurde, die overigens zeer matig bezocht werd door de burgerij, maar dat er weinig echt wordt waargemaakt. Men heeft nog steeds niet door, dat als je iets beloofd te doen, je dat ook moet doen. Het gevolg is anders dat de inwoners van Westvoorne \u2018het beginnen op te geven\u2019.\n\n - Wat betreft de wijkveiligheidsplannen die in 2008/2009/2010 gemaakt zijn voor respectievelijk de woonkernen Oostvoorne, Rockanje en Tinte waren de aanwezigen het er unaniem over eens dat er in feite \u2018niet veel van terecht is gekomen\u2019. De deelname door burgers aan de wijkveiligheidsbijeenkomsten was beslist wel groot te noemen. Maar de gemaakte rapporten zijn vanaf juni 2010 op de plank blijven liggen en de uitstaande acties zijn niet afgehandeld. Er is niet veel waargemaakt en te vaak werd er gewezen en verwezen naar een andere instantie of in sommige gevallen naar de burgerij zelf. De JOP in Rockanje is een typisch voorbeeld van de trage realisering van afspraken en beloftes : uiteindelijk pas tegen het einde van 2013 (na meer dan 2 jaar wachten!!) werd er een JOP achter de Zeeman gerealiseerd.\n\n - De nu recentelijk ge\u00efntroduceerde en gehouden wijktafels hebben mede daardoor ook niet veel belangstelling opgeleverd. De opkomst is minimaal geweest en het enthousiasme was laag. De inwoners van Westvoorne geloven er niet meer in. In Rockanje bijvoorbeeld waren slechts 9 mensen aanwezig. Opvallend was dat een prullenbak en een lastig, overlast gevend bankje wel snel respectievelijk geplaatst/verwijderd werden\u2026 het geeft de burger een pietsie moed, maar ook weer niet echt\u2026 zo oordeelde het Politiek Caf\u00e9 op die regenachtige zaterdagmiddag\u2026\n\n De oplossing voor het wijkveiligheidsgebeuren was en kwam in dit Politiek Caf\u00e9 niet echt voorhanden. Er moet gewoon gedaan worden wat er beloofd wordt, vond men. Alle uitstaande actiepunten moeten werkelijkheid worden. Niet nog een keer lullen, maar direct poetsen, zoals iemand op twitter mij vanmiddag meedeelde. Eerst maar \u2019s zien vanaf nu en dan komt het vertrouwen misschien weer eens een keer terug.\n\n- Veel tijd en aandacht werd er vervolgens besteed aan de woninginbraak in onze gemeente. De gemeente had mij vooraf laten weten, dat er op de gemeentelijke website en de gemeentepagina regelmatig informatie gepubliceerd wordt over preventie woninginbraken. Dat er bij regelmaat ook brieven zijn verstuurd naar straten waar in een woning is ingebroken met als doel de bewoners alert te maken. Dat er vanwege de donkere dagen die zijn aangebroken momenteel samen met de politie een campagne opgestart wordt. Dat mensen attent gemaakt worden op de digitale borden, bij binnenkomst van de woonkernen Rockanje en Oostvoorne, waarop een tekst over inbrekers is opgenomen. Dat de boodschap in Rockanje luidt Geef inbrekers geen kans, sluit uw woning altijd goed af. Verdachte situatie, bel 112, terwijl er in Oostvoorne, waar onlangs nog werd ingebroken, staat Pas op! Inbrekers actief! Inbrekers pak je samen. Verdachte situatie, bel 112. Dat iedereen, ten laatste,op de website www.politie.nl/mijn-buurt kan terugzoeken hoeveel er waar wordt ingebroken.\n\n De reacties hierop waren overwegend negatief. Immers er zijn maar twee van die borden en als je de dorpen uitrijdt\u2026 niemand had, ook bij het thuiskomen, nog iets gezien. Ook de genoemde informatie op de Westvoorne website en op de gemeentepagina blijkt geen blikvanger te zijn. Er werd wat meesmuilend gereageerd. Geen echte actie vond men. Meer en veel beter zichtbare borden zijn wenselijk vond bijna iedereen, nutteloos vond een enkeling. Een scherpere gemeentepagina alsjeblieft, was de mening van de hele bijeenkomst. De vraag werd gesteld wat de boa\u2019s voor ons kunnen doen in deze. Wat zijn hun bevoegdheden? Vragen die de PW zal stellen en die de gemeente zal moeten beantwoorden.\n\n - Vervolgens deed Emma van Blom kond van de informatie die zij voorafgaand aan het Politiek Caf\u00e9 van de wijkagent had ontvangen. Rapporteur dezes verwijst hiervoor naar het stukje 'Informatie van de wijkagent' onder 'Nieuws' op deze website.\n\n - Een inwoner stuurde zijn visie in over de \u2018inbrekerij\u2019 in Westvoorne: Ik ben van mening, dat er de laatste tijd weer niets in de kranten (AD, Voorne- en regionale huis aan huis kranten) staat over inbraken, terwijl ik hoorde dat er de laatste tijd weer een aantal inbraken waren in Rockanje. Ik heb hier de burgemeester van Westvoorne persoonlijk op aangesproken, maar aanleiding van de inbraakgolf in de nazomer van 2013 waarbij aan de Molenweg in een straal van 600 meter zeven keer werd ingebroken. Hij ontkende, dat dit vanuit de Gemeente niet in de kranten mag. Ik zou wensen dat onze nog mooie gemeente veiliger kan worden en blijven.\n\n - Inwoner nummer twee had een andere kijk op de zaak: Ik ga er van uit dat alle zorgen die een gewone burger over veiligheid en criminaliteit kan verwoorden al lang in de bestaande regelgeving zijn opgenomen. Inclusief sancties uit het Wetboek van Strafvordering. Die zorgen zijn ook al ontelbare keren door politiefunctionarissen hoog op de prioriteitenlijst geplaatst. Want waar komt al dat politiewerk op aan? Het komt aan op de handhaving. Hondenpoepbeleid zonder bekeuringen? Stop er maar mee. Die BOA is ook al naar huis. Winkeldiefstal in Westvoorne? Twee tot drie per dag in een bekende supermarkt. Maar de chef doet geen aangifte meer, want \u2018ze komen toch niet\u2019 en hij moet voor niks een bos papier invullen. Dus eindigt het laag op de prioriteitenlijst en wordt er ook geen aangepast beleid voor ingezet. Een week nadat ze Boris Boef hadden gesnapt liep hij weer gewoon te \"winkelen\". Handhaving dus.\n\n - Twee totaal verschillende verhalen en ook twee maal een verschillende insteek. De bezoekers van het Politiek Caf\u00e9 konden zich in beide insteken vinden. Zelf vonden ze vooral dat er in de eerste plaats een beter meldsysteem zou moeten komen in Westvoorne. De suggestie werd ook gedaan om het recentelijk ge\u00efnstalleerde Burgernet, dat ook voor meldingen van inbraak gebruikt kan worden, ook inderdaad meer te promoten en actief te gaan gebruiken in Westvoorne om de situatie rond inbraakgolven onder controle te krijgen. Er werd voorgesteld een \u2018vlekkenkaart\u2019 (even een vlekje wegwerken\u2026) aan dit systeem te koppelen, waarop de locaties van inbraak aangeven worden, en de mogelijkheid in te bouwen voor andere websites van bijvoorbeeld lokale (buurt)verenigingen om deze kaart over te nemen en te verspreiden onder leden en/of buurtbewoners. De Partij Westvoorne gaf staande dit Politiek Caf\u00e9 aan een dergelijke kaart op haar PW website te zullen plaatsen en de inwoners van Westvoorne te verzoeken om input voor een dergelijke kaart. De in het Servicepunt van de gemeente aanwezige politiefunctionaris zou hierin ook een rol kunnen gaan spelen door bijvoorbeeld als \u2018open meldpunt\u2019 te fungeren, de kaart bij te werken en verder te beheren. Een \u2018neighbourhood watch\u2019 achtige constructie in de verschillende wijken, zoals dat in Engeland aanwezig is en met heel veel succes toegepast wordt, zou hier aan gekoppeld kunnen worden. De aanwezigen waren het er over eens dat dit alles staat en valt met de bereidheid van de inwoners van Westvoorne om meldingen te doen en dat deze bereidheid momenteel ernstig is aangetast door het feit dat \u2018er toch niets mee gebeurt\u2019.\n\n- Wat betreft de verkeersveiligheid in Westvoorne is en blijft men van mening dat de situatie langs de N496 nog steeds een bijzonder onveilige is. Dit hele traject wordt gebruikt als doorgaande sluiproute in plaats van uitvalsroute, waarvoor het aanvankelijk ontworpen was. Er gebeuren te vaak te veel ongelukken, zelfs met dodelijke afloop. De vraag werd gesteld of er al vastgesteld is door provincie en/of gemeente of de nieuwe rotondes effect hebben op de hoeveelheid (zwaar) verkeer en op de veiligheid. Men stelt dat er absoluut een rotonde nodig zou zijn bij de kruising van de Westvoorneweg met de Valweg en dat de fietspad/oversteek situatie bij de kruising Molendijk/N496 voor de overstekende schooljeugd levensgevaarlijk is.\n\n De oversteekveiligheid rond de fietspaden bij de Zandweg/Heveringseweg/Hoefweg is abominabel, volgens de verantwoordelijke wethouder tot op de dag van vandaag onoplosbaar, maar volgens de aanwezigen absoluut wel veilig te maken door het eenvoudigweg installeren van stoplichten zoals dat elders in de regio (Brielle, bij Rik en Brede School) wel gebeurd is. Bij de Fazantenlaan is nota bene wel een oversteek gemaakt die vervolgens nooit door iemand wordt gebruikt.\n\n Wat betreft de ontsluiting van de Noordkant van Oostvoorne (naar N218) concludeert men dat het file leed wel getemperd is gedurende de laatste twee jaar, maar dat het toch nog veel beter zou worden, wanneer de Noordweg al om zes uur \u2018s morgens dicht zo gaan in plaats van om zeven uur. Over de situatie bij de Stenen Baak, de fietstunnel en de stoplichten aldaar werd gegniffeld. Er is immers recentelijk besloten dat daar nu een ongelijkvloerse kruising moet gaan komen. Terwijl het pleidooi van de Partij Westvoorne in 2011 om dit, in een keer goed, inderdaad ongelijkvloers te maken door de wethouder weggehoond werd. Twee jaar verloren tijd en bij gebrek aan budget waarschijnlijk voorlopig nog geen werkelijke verbetering in zicht.\n\nTijd om te praten over brandveiligheid of de (on)veiligheid van onze gemeente ten opzichte van de ons omringende industrie was er niet meer. Dat zijn dus onderwerpen voor een volgende keer of voor een andere gelegenheid.\n\nDit Politiek Caf\u00e9 werd overigens geopend met een gedicht van Jules Deelderover de veiligheid van een glijbaan. Kijk hiervoor verder onder 'Nieuws' op deze website. Grappig genoeg in de speeltuin \u2018De Houten Paardjes\u2019. Er werd geglimlacht door deze en gene. Een ongeluk ligt in een klein hoekje vond de voorlezer. De Houten Paardjes zijn nu veilig: de glijbaan is niet meer. Je kunt er wel lekker eten\u2026\n\nDe partij voor \u00e9n door Westvoorne, de partij die zaken grondig uitzoekt, zeer zeker goed is in woorden, m\u00e1\u00e1r vooral focust op daden, die h\u00e9t lokale alternatief \u00e9n de enige pragmatische partij in onze gemeente is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=345&terug=1", "body": "Gisteravond boog een grote groep enthousiaste PW'ers zich in een vergaderzaal van de Welkomkerk in Rockanje over het verkiezingsprogramma van de Partij Westvoorne voor de gemeenteraadsverkiezingen van 19 maart 2014. Raadslid Leo Gelderland leidde de aanwezige leden aan de hand van een uitgebreide inventarisatie van onderwerpen kundig door het concept van het programma. Er werd zeer enthousiast gediscussieerd en van gedachten gewisseld, hetgeen culmineerde in een sterke input voor eventuele en aanvullingen en verbeteringen. Aldus werd, zoals te doen gebruikelijk bij de PW, op democratische en plezierige wijze toegewerkt naar wederom een ijzersterk pakket van doelstellingen voor de aankomende raadsperiode van vier jaar. Hopelijk zullen de inwoners van Westvoorne deze keer in nog grotere getale dan in maart 2010 hun stem aan de PW geven, zodat de gemeente eindelijk de vruchten kan gaan plukken van het beleid waar de Partij Westvoorne zich voor ingezet heeft en opnieuw zal inzetten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=350&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=430&terug=1", "body": "Elke week vanaf nu schrijven we een stukje over onze Partij Westvoorne onder de titel \u2018Samen bereiken we meer\u2019. In dit eerste stuk willen wij u vooral iets over onszelf vertellen, zodat u weet waar Partij Westvoorne voor staat.\n\nOns belangrijkste principe is dat wij een partij zijn die werkt \u2018voor en door Westvoorne\u2019. Dit betekent dat iedereen die mee wil denken en mee wil beslissen, dat moet kunnen doen. Samen bereik je immers meer. Dat is ook een logisch gevolg van veranderingen in onze maatschappij. Een maatschappij waarin er niet meer gewerkt wordt vanuit achterkamertjes, maar waarin mondige, kritische en goed ge\u00efnformeerde burgers meedenken en meebeslissen. Samenwerken is niet altijd gemakkelijk, maar het is wel de beste basis voor succes. Je moet daarbij natuurlijk wel uitgaan van goed doordachte visies en zorgvuldig omschreven plannen zoals wij. Dat is in de vorige raadsperiode gelukt en we zijn ervan overtuigd dat dat weer gaat lukken.\n\nHet gemeentebestuur is er voor de burgers. Wij nemen deel aan het gemeentebestuur omdat wij onze verantwoordelijkheid nemen. Alleen zo kunnen we werken aan wat wij belangrijk vinden en kunnen we problemen analyseren en oplossen. We streven naar een open en rechtvaardige lokale samenleving en een gezond evenwicht tussen economische en maatschappelijke belangen voor onze mooie gemeente.\n\nOns volgende artikel zal gaan over wat wij in ons vorige verkiezingsprogramma beloofd hebben en wat we daarvan waargemaakt hebben. Voor nadere informatie kunt u kijken op wapenfeiten van de Partij Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=349&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=351&terug=1", "body": "Beleid maken en uitvoeren vanuit een breed gedragen visie is voor de Partij Westvoorne van groot belang en een vanzelfsprekende zaak. Of het nu gaat om ons landschap, de economie, recreatie, toerisme, onderwijs, zorg, jeugd of wonen, de Partij Westvoorne vindt niet dat er op elke gebeurtenis, omstandigheid of ontwikkeling ad hoc moet worden gereageerd.\n\nCommunicatie en burgerparticipatie\n\n Goede communicatie tussen de burgers en de overheid is een essenti\u00eble voorwaarde voor vertrouwen van de burgers in hun gemeentebestuur. Om het vertrouwen in het bestuur van Westvoorne te herstellen, dient er eerlijke en volledige informatie aan burgers gegeven te worden over voor hen belangrijke zaken. In begrijpelijke taal. Eerlijke communicatie met de inwoners over alles wat hen aangaat. Over wat goed gaat, maar ook over wat beter kan.\n\nDe Partij Westvoorne is blij dat burgerparticipatie intussen bij alle partijen op de politieke agenda staat, maar nog te vaak zien we dat burgers niet voldoende of veel te laat worden betrokken bij ontwikkelingen die hen direct aangaan. Ook zijn groepen burgers teleurgesteld afgehaakt, omdat ze zich uiteindelijk niet gehoord voelden. Het is van groot belang dat van tevoren duidelijk is, wat men kan en mag verwachten.\n\n Met alle nieuwe uitdagingen die op ons afkomen, moeten we als gemeente optimaal gebruik maken van de kennis en kunde van iedereen die in Westvoorne woont of werkt.\n\n Steeds vaker nemen groepen van burgers inititiatieven, bijvoorbeeld het openhouden van een school die eigenlijk moet sluiten, om de rol van de overheid over te nemen. De gemeente moet waar het kan dergelijke initiatieven ondersteunen, met raad en daad. We gaan graag in gesprek met andere partijen over toepassing van (elementen uit) kleine kernenbeleid.\n\nDe huidige \u2018nee cultuur\u2019 moet nog steeds veranderen in een \u2018ja cultuur\u2019. Ook in de afgelopen raadsperiode hebben we, onder andere in het handhavingsbeleid, weer kunnen zien dat de gemeente zich lijnrecht tegenover de eigen burgers opstelt. De Partij Westvoorne wil een constructieve opstelling naar de inwoners. Geen problemen cre\u00ebren, maar problemen oplossen. Samen.\n\nBestuurlijke toekomst en samenwerking\n\n De Partij Westvoorne gelooft in een zelfstandige gemeente Westvoorne, waar zaken op de vertrouwde schaal kunnen worden opgepakt en op een professionele wijze kwalitatief hoogstaand werk wordt afgeleverd. Het bestuur zo dicht mogelijk bij de burger, want groter is niet altijd beter. Voorwaarde voor het behoud van onze zelfstandigheid en eigen identiteit is een uitstekende samenwerking op beleidsmatig, organisatorisch en uitvoerend gebied. Daarbij moet worden uitgegaan van onze eigen kracht. Westvoorne moet zorgen dat het iets te bieden heeft en samenwerking moet worden gezocht op basis van wederzijds vertrouwen en respect. Samenwerking met andere gemeenten, binnen de Metropoolregio, op Voorne-Putten, maar ook met de eigen inwoners en ondernemers en natuurlijk binnen de eigen gelederen, tussen ambtenaren en bestuurders onderling.\n\n De Partij Westvoorne heeft aangetoond idee\u00ebn en oplossingen te kunnen en willen aandragen, zelfs als niemand wil luisteren. We zijn op de hoogte van de inhoud, creatief, bereid naar anderen te luisteren en oplossingsgericht.\n\nFinancieel beheer\n\n De gemeentelijke financi\u00ebn staan onder druk. In economisch mindere tijden is het van groot belang te weten waar je geld blijft. Heel veel geld is in de afgelopen jaren verdwenen, zonder dat Westvoornaars daarvoor iets terugzien in hun gemeente.\n\nDe Partij Westvoorne wil een transparant financieel beleid. Een college met de PW heeft niets te verbergen voor de inwoners. We moeten verstandig omspringen met gemeenschapsgeld en daar open en eerlijk verantwoording over afleggen.\n\n Ook in de afgelopen raadsperiode heeft de Partij Westvoorne zich verbaasd over de manier waarop in onze gemeente wordt omgegaan met aanbesteding en management van projecten. Door goed en professioneel projectbeheer kan veel geld worden bespaard. Een realistische weergave van financi\u00ebn en risico\u2019s zijn daarbij essentieel.\n\nDe Partij Westvoorne wil in 2014 en 2015 geen verhoging van het OZB-tarief en streeft naar verlaging. Dat is geen goedkope verkiezingsstunt, maar gewoon de daad bij het woord voegen. De Partij Westvoorne denkt dat als de rekening van fouten niet zomaar bij de burger neergelegd kan worden, dat een extra motivatie is om goed werk te leveren.\n\nWoningbouw\n\n Uitgangspunt voor het realiseren van bouwplannen in Westvoorne is de behoefte aan woningen en de haalbaarheid van plannen. Dat een goede en actuele woonvisie daarbij essentieel is, staat voor de Partij Westvoorne vast. Dat daarbij overlegd wordt met omringende gemeenten, maar ook met belanghebbende partijen zoals Onderdak Westvoorne en de huurdersvereniging, is voor ons vanzelfsprekend.\n\n De vraag naar betaalbare woningen is nog steeds groter dan het aanbod, maar we moeten ook vaststellen dat veel huizen leeg staan. Westvoorne heeft daarbij te maken met vergrijzing en krimp van de bevolking. De Partij Westvoorne ziet weinig in grote nieuwbouwprojecten, maar wel in nieuwbouw op beperkte schaal en het verruimen van de mogelijkheden om bestaande woningen om te vormen tot meerdere kleinere eenheden en geschikt te maken voor bewoning door meerdere gezinnen of alleenstaanden. Zo worden huizen die al lang op de markt zijn wellicht verkoopbaar. \n\n Bestemmingsplannen en vergunningen zijn een gereedschap bij het uitvoeren van je beleid. We streven naar duidelijkheid voor iedereen over wat wel en niet kan.\n\nEen ander voorbeeld van nieuw gebruik van bestaande gebouwen is de inrichting van gemeentelijke gebouwen die (deels) leegkomen als werkplek voor jonge starters en ZZP-ers. Een mogelijkheid om jongeren hier te houden of te krijgen en een manier om het economische leven in onze gemeente te stimuleren: Westvoorne Valley! Maar ook andere (maatschappelijke functies kunnen wellicht een onderdak vinden in gebouwen die straks leeg staan. De Partij Westvoorne vindt een doelmatig gebruik minstens zo belangrijk als de gemeentelijke financi\u00ebn.\n\nWoonbedrijf\n\n Na het debacle van \u2018de voorgenomen verkoop van het woonbedrijf\u2019 is op initiatief van de Partij Westvoorne een commissie Toekomst Woonbedrijf gevormd. Eerste stappen zijn gezet in de richting van een verantwoord en toekomstbestendig beheer van het gemeentelijk woonbedrijf.\n\n De Partij Westvoorne vindt dat het woonbedrijf geen melkkoe mag zijn van de gemeente of kan worden ingezet om projectontwikkelaars te helpen te dure woningbouwplannen alsnog haalbaar te maken. Dus geen tweede fase De Ruy bouwen ten koste van het woonbedrijf, als de eerste fase nog half leeg staat.\n\n Wat de Partij Westvoorne betreft, ontwikkelt het woonbedrijf zich in de komende jaren tot een zo veel mogelijk zelfstandig functionerend bedrijf binnen de gemeentelijke structuur, een betrouwbare partner in het zo goed mogelijk afstemmen van het woningaanbod op de vraag in onze gemeente. En daarbij natuurlijk ook als een uitstekende huisbaas.\n\nDecentralisaties\n\n De decentralisaties komen op ons af en vormen vooralsnog een grote bron van onzekerheid, vanwege de steeds veranderende condities. Dat er veel extra werk op de gemeente afkomt, dat voor minder geld gedaan moet gaan worden, is een feit. \n\n De Partij Westvoorne durft die uitdaging aan en wil graag samen met partners beleid ontwikkelen en uitvoeren dat past bij de gemeente Westvoorne. De opdracht en kansen liggen voor de gemeente in preventie en vroeg signaleren van problemen (was dat eigenlijk altijd al niet zo?!) Daar willen we op inzetten. We zien het als een kans, dat de zorg voor onze inwoners nog meer dan voorheen bij de gemeente komt te liggen.\n\nJeugd en onderwijs\n\n Het wordt nu echt tijd voor een integraal jeugdbeleid. We zullen beleid moeten ontwikkelen waarin de samenhang van zaken onderkend wordt en waarbij er oog is voor alle facetten van onze jeugd.\n\n De nadruk ligt op preventie. De Partij Westvoorne wil streven naar een gezond leer- en leefklimaat voor onze jeugd. Terwijl krimp van de bevolking, gepaard gaande met vergrijzing en een dalend geboortecijfer, een afname van het aantal leerlingen per school, leegstaande lokalen en soms zelfs sluitende scholen veroorzaakt, is de Partij Westvoorne van mening dat het hoog tijd is voor een brede school. Daarbij is het essentieel dat onder andere peuterspeelzaal, kinderopvang, scholen en CJG samenwerken en er ook ruimte is voor extra ondersteuning en aandacht voor kinderen die daar om verschillende redenen behoefte aan hebben.\n\n De Partij Westvoorne wil snel anticiperen op deze ontwikkeling, zodat grote problemen voorkomen kunnen worden en er optimaal kan worden ingespeeld op de nieuwe realiteit. Ons idee gaat, naast verbetering in samenwerking tussen de verschillende geledingen, uit naar een fysieke brede school in de kernen Oostvoorne en Rockanje, daarover zullen we snel in overleg treden met belanghebbende partijen.\n\nDe Westvoornse jeugd doet het over het algemeen prima, maar we mogen onze ogen niet sluiten voor problemen, zoals overlast, drank- en druggebruik, schooluitval, jeugdwerkloosheid. Waar preventie tekortschiet en daadwerkelijk problemen ontstaan, moeten deze worden aangepakt. Kinderen die op welke manier dan ook dreigen te ontsporen of tussen wal en schip raken, moeten worden ondersteund.\n\n Het vroeg signaleren en onderkennen van problemen is een voorwaarde voor succes, evenals het adequaat en kundig ingrijpen.\n\n Het toegankelijk maken of houden van sport en spel, muziekonderwijs en andere verenigingsactiviteiten voor alle kinderen en jongeren van Westvoorne draagt bij aan een goede ontwikkeling van onze jeugd. Initiatieven hierin en verenigingen moeten worden ondersteund. De Partij Westvoorne vindt het daarbij noodzakelijk dat de kosten van faciliteiten dragelijk blijven.\n\nZorg\n\n Bij het verlenen van zorg dient de menselijke maat richtinggevend te zijn. Op dit moment draait zorg om het financi\u00eble plaatje: \u2018Wat kost het, kan het niet goedkoper?\u2019 Daar moeten we vanaf. De vraag moet zijn: \u2018Welke zorg heeft iemand nodig.\u2019\n\n Natuurlijk heeft ook Westvoorne rekening te houden met de landelijke bezuinigingen. De gevolgen van de zogenaamde \u2018participatiemaatschappij\u2019 raken ook de burgers van Westvoorne. De gemeente zal alle zeilen bij moeten zetten, om de zorg die nodig is te kunnen blijven aanbieden. De Partij Westvoorne wil in samenwerking met partners creatieve oplossingen zoeken om de zorg in stand te houden.\n\n Het beschikbare budget moet zoveel mogelijk worden ingezet op de werkvloer en niet opgaan aan bureaucratie of management. Mantelzorgers moeten worden ondersteund en niet overvraagd. Vooruitlopend op nieuwe wetgeving wil de Partij Westvoorne nadenken en praten over de inzet van mensen met een bijstanduitkering bij het op peil houden van de zorg, in het kader van de tegenprestatie die straks mag/moet worden gevraagd.\n\nDorpskernen, natuur en landschap\n\n De drie kernen van Westvoorne hebben ieder een eigen profiel. Tinte is een lintdorp en de Partij Westvoorne wil toekomstige woningbouw aldaar laten aansluiten bij dat profiel. In Oostvoorne zijn de laatste jaren veel bouwwerken geplaatst met verschillende bouwstijlen. Middels een op te stellen architectuurnota willen we daar sturing aan geven. Tevens willen we het ondernemen stimuleren en de aantrekkelijkheid van het centrum van Oostvoorne vergroten door ruimere mogelijkheden voor winkels/horeca en parkeren.\n\n Het dorpscentrum van Rockanje moet nodig worden verbeterd. Voor de Partij Westvoorne zijn daarbij twee zaken richtinggevend: bouwen aan de \u2018Noordrand\u2019 waarbij de natuur van het meertje De Waal het dorp in wordt getrokken en de kerk weer het gezichtsbepalende bouwwerk in het centrum van Rockanje zal zijn, zoals dat hoort bij een dorp met karakter. We willen dit project middels een combinatie van winkels, horeca en bereikbare woningbouw vorm geven.\n\n De Partij Westvoorne wil graag in gesprek komen met de andere partijen over het kleine kernenbeleid, dat momenteel ook landelijk onderwerp van gesprek is.\n\nDe unieke duinnatuur van Westvoorne is het wapen om de oprukkende industrie van de Maasvlakte te weren. Behoud, versterking en uitbreiding van deze natuur zijn onze speerpunten. De gebieden die tegen de duinrand aanliggen kunnen verder ontwikkeld worden als natuur, waarbij natuurrecreatie een belangrijke financi\u00eble drager is. Dit kan in de vorm van natuurcampings en kleinschalige recreatie, zoals kamperen bij de boer.\n\n Een nieuw netwerk van wandel-, ruiter- en fietspaden kan worden aangesloten op bestaande paden om kilometers lange recreatieroutes te laten ontstaan. Zo zou het Laarzenpad van De Waal verbonden kunnen worden met de duinen en de dorpskernen.\n\nMilieu en duurzaamheid\n\n De negatieve invloed van de industrie op de Maasvlakte door licht, geluid, geur en neerslaande stoffen moet worden geweerd. Een natuurlijke barri\u00e8re in de vorm van hoge duinenrijen en beplanting aan de noordrand van het Oostvoornse Meer kan een oplossing zijn.\n\n Daarnaast zal Westvoorne strenger moeten optreden tegen het overschrijden van geluids- en veiligheidscontouren van het Havenbedrijf. De vastgelegde contouren en de demarcatielijn tussen de industrie en Westvoorne zijn wettelijk vastgelegd en dienen in acht genomen te worden. Bij overschrijdingen moet Westvoorne desnoods naar de rechter of naar Brussel. De Partij Westvoorne pleit hierbij voor samenwerking met omliggende gemeenten en milieuorganisaties.\n\nRecreatie en toerisme\n\n Het recreatieve karakter van Westvoorne wordt door velen als vanzelfsprekend gezien. De Partij Westvoorne gelooft in de mogelijkheden voor onze gemeente om zich binnen de regio en ver daarbuiten te profileren als recreatiegemeente en toeristische trekpleister, maar dat gaat niet vanzelf.\n\n De verdere ontwikkeling van kleinschalige recreatieve voorzieningen (B&B, kamperen bij de boer en natuurcampings) en, binnen de bestaande voorzieningen, van zakelijk toerisme is goed mogelijk. De toeristische mogelijkheden van \u2018Historisch Westvoorne\u2019 (scholing/excursies) dienen onderzocht te worden. \n\n Daarnaast is een kwaliteitsverbetering op de grote campings noodzakelijk. Mogelijk moet het karakter van de verblijfsrecreatie worden gewijzigd om onze kernen maximaal te laten profiteren van de aanwezigheid van toerist en recreant.\n\nDe Partij Westvoorne wil in de komende raadsperiode serieus onderzoek doen naar de mogelijkheden van een recreatiepark met centrale voorzieningen en vakantiehuisjes die gedurende het gehele jaar voor korte perioden worden verhuurd en wil graag snel in gesprek met partijen die hierin een rol van betekenis kunnen spelen, zoals ondernemers, de Metropoolregio, maar natuurlijk ook de eigen inwoners, om ervoor te zorgen dat onze gastvrijheid ook ten goede komt aan het woongenot van de Westvoornaars.\n\n Onnodig te zeggen dat niet alles aan ondernemers overgelaten kan worden. De gemeente moet meewerken en streven naar goede plannen, met breed draagvlak bij burgers en politiek, zodat niet iedereen na een jaar geknoei met lege handen staat.\n\n Daarbij kan het geen kwaad, eens te kijken hoe andere recreatiegemeenten dat doen.\n\n Een goed marketingplan voor ons toekomstige recreatieve profiel is volgens de Partij Westvoorne van essentieel belang. De VVV is een belangrijke partner en mag niet verder worden beknot of wegbezuinigd.\n\nIn de herfst van 2013 is een begin maakt met de ontwikkeling van een toekomstvisie op het badstrand in Rockanje. De Partij Westvoorne pleit voor een goede discussie en een gedegen plan, om te komen tot een breed gedragen visie, die mee zal helpen Westvoorne als recreatiegemeente echt op de kaart te zetten.\n\nGemeentelijke accommodaties\n\n De Meander, De Merel en De Man bieden onderdak aan veel verenigingen en evenementen, maar zorgen ook voor een jaarlijks tekort van anderhalf miljoen euro. Een punt van aandacht. De Partij Westvoorne wil de exploitatie van De Man in handen geven van een private partij. Uitbating door een commerci\u00eble partij maakt dat er niet langer sprake is van oneerlijke concurrentie met andere bedrijven in de gemeente, waardoor de exploitatiemogelijkheden aanzienlijk worden vergroot. Uiteraard zal een constructie moeten worden bedacht waarbij verenigingen worden ontzien en huurkosten niet nog hoger zullen worden. Uitbesteden van de exploitatie ligt voor de Meander en de Merel mogelijk ingewikkelder, maar zal ook zeker door de Partij Westvoorne worden onderzocht en besproken.\n\n Naast het terugdringen van de tekorten zien we hierin ook mogelijkheden om gebruik van de accommodaties en omliggende gebieden voor inwoners en bezoekers aantrekkelijker te maken. Wat te denken van een zomers terras op het dorpsplein in Oostvoorne, gezamenlijk gerund door De Man en de omliggende detailhandel?!\n\nDe Odiaan in Tinte is recent ook onderwerp van gesprek geweest. De Odiaan is aan een grondige renovatie toe, om dienst te kunnen blijven doen als multifunctionele accommodatie voor Tinte. De Partij Westvoorne vindt dat de fondsen voor een dergelijke renovatie in de gemeentelijke begroting moeten worden gevonden en dat zo snel mogelijk moet worden gestart met het toekomstbestendig maken van de Odiaan.\n\n Rekening houdend met de hoge kosten, demografische ontwikkelingen en het al bestaande aanbod van gemeentelijke accommodaties en de moeizame exploitatie ervan, ziet de Partij Westvoorne weinig heil in het nieuw bouwen van een accommodatie in Tinte. Daar moeten we eerlijk in zijn.\n\n Voor alle accommodaties geldt, dat gekeken moet worden naar de mogelijke uitbreiding van functies en combinaties van functies. De Partij Westvoorne wil streven naar maximaal gebruik van onze voorzieningen.\n\nOndernemen in Westvoorne\n\n Ondernemen is in eerste aanleg natuurlijk een zaak voor ondernemers, maar de gemeente speelt hierin een belangrijke rol. Ook hier geldt: meedenken in plaats van tegendenken, al dient de gemeente natuurlijk ook rekening te houden met andere dan de ondernemersbelangen. In de huidige economische situatie wordt een grote groei waargenomen van kleine bedrijfjes en activiteiten door ZZP-ers, de zelfstandigen zonder personeel. De Partij Westvoorne wil ruimte geven aan deze groep. Dat betekent een ruimhartig beleid ten aanzien van ZZP-ers en de vestiging van hun activiteiten. Iedereen heeft het recht zijn boterham te verdienen, zeker in deze onzekere tijden, en de gemeente moet hierin een ondersteunende rol spelen.\n\n De Partij Westvoorne vindt dat een goede prognose en analyse van de arbeidsbehoefte in onze gemeente essentieel is en zou moeten leiden tot een arbeidsplan dat op regelmatige basis geactualiseerd wordt.\n\nOpenbare orde en veiligheid\n\n Het zware vrachtverkeer van en naar de Maasvlakte met name via de Westvoorneweg moet uit onze gemeente geweerd worden.\n\n Met het oog op rampen dient een concreet ontsluitingsplan opgesteld te worden en burgers moeten goed voorgelicht worden over mogelijke gevaren bij rampen.\n\nDe veiligheidsfocus op Rotterdam heeft geleid tot een minimale en zelfs onvoldoende politiezorg in Westvoorne. Veel meer dan noodhulp en de inbreng van een enkele buurtagent is het niet. Daarom is een fundamentele discussie over en herori\u00ebntatie van de politiezorg in onze gemeente dringend gewenst.\n\n De Partij Westvoorne wil overleg met het havenbedrijf om samenwerking te onderzoeken op het gebied van ambulancezorg en EHBO. Daarbij kan onder meer gekeken worden naar de plannen voor het project de Nieuwe Dam aan de Zanddijk.\n\n Onnodig te zeggen dat deze punten vaak niet door de gemeente Westvoorne alleen kunnen worden opgepakt. De nadruk ligt op samenwerking en goed overleg.\n\nTot slot\n\n Als Partij Westvoorne hebben we een bijzondere eerste raadsperiode achter de rug. We hebben even moeten slikken toen we met man en macht buiten de coalitie werden gehouden. Hersteld van de schrik zijn we echter keihard aan het werk gegaan en de afgelopen vier jaar waren voor ons een zeer leerzame periode.\n\n We hebben ons best gedaan een bijdrage te leveren aan het bestuur door met goede plannen te komen of broodnodige verbeteringen voor de collegeplannen. College en coalitie hebben ons bijna voortdurend genegeerd. De onwil bij coalitie om iets aan te nemen van de oppositie heeft onze gemeente aantoonbaar geld gekost en problemen opgeleverd. Dat mag niet nog eens gebeuren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=353&terug=1", "body": "Inleiding.\n\n Het college van B&W en het Havenbedrijf Rotterdam zijn al vele jaren met elkaar in gesprek. Met tussenpozen wel te verstaan, want het HbR heeft al een keer eerder besloten niet meer met Westvoorne te willen spreken, omdat ze te lastig waren. Ook nu wordt er gedreigd met het niet meer opstellen van een nieuw convenant.\n\n Het laatste convenant tussen het HbR en Westvoorne is van 2010 en de looptijd ervan is vijf jaar. Het ligt in de bedoeling in 2015 een nieuw convenant op te stellen, maar dan moet Westvoorne zich wel gedragen, vindt het HbR.\n\n Ondertussen is de geluidsoverlast in Westvoorne en met name in Oostvoorne alleen maar toegenomen en het HbR heeft reeds laten weten de gestelde doelen voor 2025 en de gemaakte afspraken betreffende de beperking van de geluidsoverlast niet te zullen halen/nakomen. Daarbij komt dat de invulling van de 100 ha extrabedrijfsgrond op de Hartelstrook en de Krabbenplaat voor een toename van geluidsoverlast zullen zorgen. Naar alle waarschijnlijkheid zal hetzelfde in principe gelden voor alle andere overlast veroorzakende emissies, zoals licht, fijn stof, stank, lucht(Co2, NOx, So2, enz.).\n\n Er wordt ons nu door het college gevraagd in te stemmen met de door het HbR voorgestelde ligging van de veiligheidscontour, welke gedeeltelijk over Westvoorns grondgebied moet gaan lopen. \n\n Voordat ik verder ga met het uiteenzetten van het standpunt van de PW t.a.v. de ligging van de VC en de inhoud van de intentieverklaring wil ik benadrukken dat de PW het een goede zaak vindt dat Rotterdam een VC in onderhavige bestemmingsplannen wil opnemen, zodat er helderheid en rechtszekerheid komt voor alle partijen.\n\nHet voorliggende besluit van dat raadsvoorstel bestaat slechts uit \u00e9\u00e9n onderdeel, namelijk de vraag in te stemmen met de concept-intentieovereenkomst en daarmee met de ligging van de veiligheidscontour.\n\n Het gaat echter oorspronkelijk om twee totaal verschillende documenten, ten eerste om een hard juridisch document dat ziet op de vaststelling van de VC, o.g.v. artikel 14 Besluit Externe Veiligheid Inrichtingen (Bevi) dat via Plan MER gekoppeld is aan het BP en ten tweede om een intentieovereenkomst, een document zonder enige juridische status. De intentieverklaring is geen contract, het bevat geen boeteclausules en geen harde afspraken althans niet voor zo ver het de intenties van het HbR betreft. Voor Westvoorne geldt echter dat er in de intentieverklaring onder punt VII, op pagina 2 opgenomen is dat de gemeente instemt met de voorgestelde, enigszins aangepaste ligging van de VC.\n\nHet college van B&W van Westvoorne heeft eerder (eind 2013) gebruik gemaakt van de mogelijkheid om een zienswijzen in te dienen in verband met de ontwerp-besluiten veiligheidscontouren \u201cEuropoort en landtong en Maasvlakte 1 en 2\u201d. Het college werd daarin ondersteund door alle raadsfracties. De raad koos er op dat moment unaniem voor om desnoods de juridische strijd aan te gaan. Het college heeft nu echter besloten toch in te stemmen met de voorgestelde, enigszins aangepaste ligging van de VC en geen beroep in te stellen.\n\n De PW is er niet op uit om per se een juridische procedure aan te gaan (voor het conflictmodel te kiezen), maar, na gedegen onderzoek en raadpleging van verschillende specialisten, zijn wij van mening dat het beter is om voor een andere aanpak dan het college te kiezen. Omdat de intentieverklaring in zijn huidige vorm te vage, niet meetbare en niet afdwingbare toezeggingen bevat en het bereikbare onderhandelingsresultaat onvoldoende is, stellen wij voor om, vooralsnog, niet in te stemmen met de voorgestelde ligging van de VC en wel beroep in te stellen. De ingediende zienswijze is immers niet ingewilligd. De looptijd van de beroepsprocedure geeft tijd om een aantal onderzoeken te doen (ik kom daar straks op terug) en het geeft tijd om er alsnog gezamenlijk uit te komen. Mocht dat laatste lukken dan kan het beroep ingetrokken worden. Dat kan immers op ieder moment gedurende de looptijd van de procedure. Soms is een juridische stok achter de deur een heel goed middel om er samen uit te komen. Wij vinden het in ieder geval een veel gerechtvaardigder middel dan een dreigement om geen nieuw convenant meer op te stellen. Daarbij komt dat wij het in de allereerste plaats aan onze burgers verplicht zijn in hun belang te handelen. Als dat belang, in dit geval de veiligheid en de milieukwaliteit en daarmee het leefklimaat en van onze burgers, onze recreanten en ons natuurgebied vraagt om het aangaan van een juridische procedure, dan moet dat gebeuren. Ook als dat geld kost.\n\n Als laatste zou ik over het instellen van beroep willen zeggen dat het Westvoorne de mogelijkheid biedt om t.a.v. een aantal punten uit de intentieovereenkomst hardere afspraken te maken.\n\nDe intentieverklaring behoeft een aantal aanpassingen op de punten I t/m VIII. Wij verzoeken het college die punten in de onderhandeling met het HbR in te brengen. Zo nodig zal de PW de aanpassingen in de vorm van amendementen bij de volgende raadsvergadering indienen.\n\nI. Hier staat dat het HbR tot een bedrag van 8 ton zal bijdragen aan recreatieve ontwikkelingen van het Oostvoornse Meer. Wij zien liever dat het onderzoek en de aanleg van een duinenrij volledig voor rekening van het HbR komt. Bij punt II kom ik daarop terug.\n\n Daarnaast is \u2018tot een bedrag van\u2019 wel een erg vage toezegging en het voelt slecht om te onderhandelen over veiligheid en structureel aanwezige overlast. Kan zoiets afgekocht worden met 8 ton? Nee, beter is te zoeken naar structurele oplossingen.\n\n- Er zou namelijk, naast onderzoek naar de effecten van de aanleg van een hoge duinenrij op de milieukwaliteit van Westvoorne, en daarmee op de structurele reeds bestaande en te verwachte overlast door M1, ook onderzocht moeten worden welk verdunnend effect de duinenrij op de gevaren risico\u2019s heeft en of de voorgestelde VC door dat effect op of aan de noordzijde van de gemeentegrens van Westvoorne gelegd kan worden. Het gaat bovendien niet uitsluitend om onderzoek maar ook om de daadwerkelijke aanleg van de duinenrij bij een positieve uitkomst van dat onderzoek en om wie de kosten daarvan voor zijn rekening neemt.\n\n - Dat wil zeggen, dat bij een positieve uitkomst van dat onderzoek m.b.t. de vermindering van de structurele huidige \u00e9n toekomstige overlast van emissies (ten opzichte van de wettelijk toelaatbare normen) en dus de verbetering van de milieukwaliteit in Westvoorne die duinenrij aangelegd moet worden.\n\nSamenvatting wijziging punt II:\n\n - Er komt onderzoek naar de effecten van een hoge duinenrij op zowel de structurele reeds bestaande overlast van M1 als op de plaatsgebonden risico's van nieuw te vestigen bedrijven op de Hartelstrook/Krabbenplaat plus de daarbij behorende extra structurele overlast.\n\n - Bij een positieve uitkomst van dat onderzoek m.b.t. de vermindering van de structurele huidige en toekomstige overlast van emissies en dus de verbetering van de milieukwaliteit in Westvoorne wordt die duinenrij aangelegd.\n\n - Na aanleg wordt bepaald of het effect op de ligging van de VC zodanig is dat de VC op of ten noorden van de gemeentegrens gehandhaafd kan blijven.\n\n - De kosten voor onderzoek en aanleg van de duinenrij zullen door het Havenbedrijf Rotterdam gedragen worden.\n\nDe gemeente Westvoorne houdt vooralsnog vast aan de ligging van de Veiligheidscontour op of ten Noorden van de gemeentegrens en zij zal daartoe een beroepsprocedure starten. De gemeente Westvoorne spreekt daarbij de intentie uit om de looptijd van de beroepstermijn te gebruiken om alsnog overeenstemming met het HbR te bereiken over de ligging van de VC, het onderzoek naar de milieukwaliteit van Westvoorne en het mogelijke effect daarop van de duinenrij. Mocht de aanleg van de onder punt II genoemde duinenrij uitwijzen dat het effect daarvan onvoldoende is om die VC op of ten Noorden van de gemeentegrens te handhaven, zullen andere opties (verplaatsing bedrijven, verplaatsing VC naar de grens van de 10-6 lijnen van de individuele bedrijven) bekeken moeten worden.\n\n Hierbij dient opgemerkt te worden dat:\n\n- De VC Europoort-Landtong niet op de noordoever van het Brielse Meer, maar op de zuidoever van het Hartelkanaal gelegd is. Diezelfde systematiek had voor de contour grenzend aan het Oostvoornse Meer eveneens gevolgd moeten worden. Dat wil zeggen dat de VC Europoort-Landtong naar het westen doorgetrokken, niet langs de noordoever van het Oostvoornse Meer had moeten liggen maar ten noorden van de duinenrij of in het slechtste geval op de gemeentegrens.\n\n - Onderzoek naar de huidige 10-6 lijnen om bestaande bedrijven wijst uit dat het mogelijk is de 10-6 lijnen binnen of vlak rondom het bedrijf te leggen. Een voorbeeld daarvan is de 10-6 rondom de MOT, een EVR plichtig bedrijf met veel grote \"gevaarlijke\" opslagtanks. Dat houdt in dat het ook mogelijk moet zijn de VC dichter op de te ontwikkelen bedrijfslocaties te situeren. Het bevoegde gezag (R\u2019dam/Provincie en Westvoorne) is immers vrij om te bepalen hoe groot of hoe klein die VC is, mits hij maar niet kleiner dan de 10-6 lijnen rondom de bedrijven is die binnen de VC gelegen zijn.\n\n - Mocht zowel de aanleg van de duinenrij en de plaatsing van de VC op de 10-6 lijn van bestaande bedrijven onvoldoende soelaas bieden, dan moet eveneens overwogen worden bestaande bedrijven te verplaatsen/nieuwe bedrijven elders te huisvesten.\n\nSamenvatting:\n\n De PW stelt voor niet in te stemmen op de voorgestelde en aangepaste VC en daarvoor de reeds ingezette juridische procedure voort te zetten. De looptijd van de juridische procedure te gebruiken om \u2018er alsnog met het HbR uit te komen\u2019.\n\n Alle mogelijke opties te onderzoeken om de VC op of ten noorden van de gemeentegrens te leggen (aanleg duinenrij, verplaatsing bedrijven, verplaatsing VC naar de grens van de 10-6 lijnen van de individuele bedrijven).\n\n Na aanleg van de duinenrij dient vastgesteld te worden of de ligging van de VC op of Noordelijk van de gemeentegrens juist is. Is dat niet het geval dan moeten andere opties onderzocht worden.\n\n Bestaande en toekomstige bedrijven op de Hstrook en het Kterrein waar mogelijk te verplichten bbt+ innovatieve technieken te hanteren ter beperking van externe veiligheidsrisico\u2019s en structurele huidige en toekomstige emissies.,\n\nAlleen wanneer voornoemde zaken onderzocht worden en vervolgens dienovereenkomstig adequate maatregelen genomen worden om\n\n (a) de VC buiten de Westvoornse gemeentegrens te houden en\n\n (b) de emissies van de bestaande en toekomstige bedrijven binnen de wettelijk toelaatbare normen, zodat niets aan de huidige overlast van Westvoorne wordt toegevoegd of in andere woorden zodat de milieukwaliteit van Westvoorne niet verminderd wordt maar eerder toeneemt,\n\n zal de Partij Westvoorne tevreden zijn dat zij de belangen van de inwoners van Westvoorne in deze juist heeft behartigd. Nog korter samengevat, kunnen wij niet toelaten dat het leefklimaat van Westvoorne nog verder verslechtert dan de afgelopen 20 jaar het geval is geweest!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=343&terug=1", "body": "Dat leek even de discussie, cijfers of letters. Wethouder Mulder was maandag nog stevig uit zijn slof geschoten en vond dat de PW de begrotingscijfers niet in twijfel mocht trekken. Hij was immers transparant en het ging om de politieke keuzes, de juistheid van de cijfers stond buiten kijf. Volgens de wethouder dan.\n\nHoe transparant een wethouder is, die een verhoging met 8,5% van de OZB probeert te verkopen als slechts trendmatig, laten we dan maar even in het midden. Natuurlijk, de stijging in centen valt mee, omdat de WOZ-waarde van uw huis daalt, maar u denkt toch ook niet dat als u in een nieuwe baan minder gaat verdienen en dus minder inkomstenbelasting gaat betalen, dat de minister dan \u2018s avonds trots bij Den Haag Vandaag komt melden dat hij de belasting heeft verlaagd? Zo werkt het dus niet.\n\nNadat de wethouder had gemeend te moeten zeggen,dat het misschien allemaal te moeilijk was voor de Partij Westvoorne en de professionals het wel beter zouden weten, zagen de coalitiepartijen de kans schoon te volgen met hun gebruikelijke gekrakeel: volgens Bert Heijndijk verkondigde de PW halve waarheden, en natuurlijk vond Janneke Krajenbrink het allemaal weer schan-da-lig! Maar zelfs na aandringen kwamen ze niet met voorbeelden. Ongefundeerde beschuldigingen in plaats van een helder debat, dat krijg je als je de feiten niet op een rijtje hebt.\n\nOverigens, de professionals van de provincie zijn er ook nog niet gerust op. In een brief aan de gemeente zegt de provincie dat na de beoordeling van incidenten en het doorschuiven van sommige posten naar 2013, de jaarrekening over 2012 niet in materieel evenwicht is.\n\nTja en dan de schuldpositie van de gemeente Westvoorne. Die is volgens de VNG (vereniging Nederlandse gemeenten) in de laatste jaren met \u20ac1000 per inwoner (dus zo\u2019n slordige 14 miljoen euro) gestegen. Op de ranglijst van de ruim vierhonderd gemeenten in Nederland, bungelt Westvoorne ergens onderaan, op plaats 369. Maar daar staat dan volgens de wethouder het bezit van het woonbedrijf tegenover en je ziet de coalitiekopjes alweer ja-knikken, zoals die hondjes die vroeger op de hoedenplank van een auto stonden. Maar eh\u2026. de stijging is meer dan een derde van de totale schuld van het woonbedrijf, die al jarenlang bestaat. Struisvogelpolitiek dus. Alweer.\n\nNauwelijks reden ook, om een vertrekkend wethouder van financi\u00ebn uit te zwaaien met complimenten voor zijn werk en dossierkennis, of een college te complimenteren met het solide financieel beleid.\n\n Althans, dat dachten wij. De coalitie heeft er echter geen moeite mee en zelfs oppositiepartij PvdA stemt wederom in met een begroting, die vol staat met onwaarschijnlijke verwachtingen en politieke keuzes die niet in hun programma passen.\n\n\u2018Stemmen jullie dan gewoon nooit in met de begroting?\u2019 vroeg wethouder Mulder toen de kruitdamp wat was opgetrokken. Nou, misschien volgend jaar. Laten we het hopen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=352&terug=1", "body": "Bestuurlijke toekomst en samenwerking\n\n De PW gelooft in een zelfstandige gemeente Westvoorne, waar zaken op de vertrouwde schaal kunnen worden opgepakt en op een professionele wijze kwalitatief hoogstaand werk wordt afgeleverd. Het bestuur zo dicht mogelijk bij de burger, want groter is niet altijd beter. Dat vereist een uitstekende beleidsmatige, organisatorische en uitvoerende samenwerking, op basis van gelijkwaardigheid en wederzijds respect.\n\nWoningbouw\n\n Uitgangspunt voor het realiseren van bouwplannen in Westvoorne is de behoefte aan woningen en de haalbaarheid van plannen, vanuit een goede en actuele woonvisie. In overleg met omringende gemeenten, maar ook met belanghebbenden, zoals Onderdak Westvoorne en de huurdersvereniging. De PW ziet niets in grote nieuwbouwprojecten, maar wel in nieuwbouw op beperkte schaal en het verruimen van de mogelijkheden voor bestaande woningen.\n\nJeugd en onderwijs\n\n Er moet integraal jeugdbeleid worden ontwikkeld waarin de samenhang van zaken onderkend wordt en waarbij er oog is voor alle facetten van onze jeugd. De nadruk ligt op preventie. De Westvoornse jeugd doet het meestal prima, maar we mogen onze ogen niet sluiten voor problemen. Het is hoog tijd voor een brede school, waarbij onder andere peuterspeelzaal, kinderopvang, scholen en CJG aansluiten.\n\nZorg\n\n Bij het verlenen van zorg dient de menselijke maat richtinggevend te zijn. De gevolgen van de zogenaamde \u2018participatiemaatschappij\u2019 raken ook de burgers van Westvoorne. De PW wil in samenwerking met partners creatieve oplossingen zoeken om de zorg in stand te houden. Het beschikbare budget moet zoveel mogelijk worden ingezet op de werkvloer en niet opgaan aan bureaucratie of management. Mantelzorgers moeten worden ondersteund en niet overvraagd.\n\nDorpskernen, natuur en landschap\n\n De drie kernen van Westvoorne hebben ieder een eigen profiel, dat wil de PW respecteren.\n\n Het dorpscentrum van Rockanje moet nodig worden verbeterd. De PW wil bouwen aan de \u2018Noordrand\u2019 waarbij de natuur van het meertje De Waal het dorp in wordt getrokken en de kerk weer het gezichtsbepalende bouwwerk in het centrum van Rockanje zal zijn. We willen dit project middels een combinatie van winkels, horeca en bereikbare woningbouw vorm geven.\n\n De natuurlijke en cultuurhistorische waarde van ons landschap moet beschermd worden en moet richtinggevend zijn bij de verdere ontwikkeling van ons gebied. Vanuit die gedachte moet een structuurvisie worden opgesteld.\n\nRecreatie en toerisme\n\n De PW gelooft in de mogelijkheden voor onze gemeente om zich te profileren als recreatiegemeente en toeristische trekpleister, maar dat gaat niet vanzelf. Natuurrecreatie, kleinschalige recreatieve voorzieningen en zakelijk toerisme hebben groeipotentieel. De PW wil in de komende raadsperiode serieus onderzoek doen naar de mogelijkheden van een recreatiepark met centrale voorzieningen en vakantiehuisjes die voor korte perioden worden verhuurd.\n\n Een goed marketingplan voor ons toekomstige recreatieve profiel is volgens de PW van essentieel belang.\n\nGemeentelijke accommodaties\n\n De Meander, De Merel en De Man bieden onderdak aan veel verenigingen en evenementen, maar zorgen ook voor een jaarlijks tekort van anderhalf miljoen euro. De PW wil de exploitatie van de accommodaties, te beginnen met De Man, (deels) in handen geven van een private partij. Uitbating door een commerci\u00eble partij maakt dat er niet langer sprake is van oneerlijke concurrentie met andere bedrijven in de gemeente, waardoor de exploitatiemogelijkheden aanzienlijk worden vergroot. Uiteraard moeten verenigingen worden ontzien en mogen de huurkosten niet nog hoger worden. De Odiaan is aan een grondige renovatie toe. De PW vindt dat de gemeente hiervoor budget moet vrijmaken.\n\nOndernemen in Westvoorne\n\n De PW wil ruimte geven aan het groeiend aantal ZZP-ers en de vestiging van hun activiteiten. Westvoorne moet zich beter profileren als aantrekkelijke gemeente voor wonen, recre\u00ebren en ondernemen. Westvoorne zal nadrukkelijk aan de weg moeten timmeren op marketing-gebied. De VVV is daarbij een belangrijke partner en mag niet verder worden beknot of wegbezuinigd.\n\nOpenbare orde en veiligheid\n\n Het zware vrachtverkeer van en naar de Maasvlakte via de Westvoorneweg moet worden geweerd. Er dient een concreet ontsluitingsplan opgesteld te worden en burgers moeten goed voorgelicht worden over mogelijke gevaren bij rampen. De PW wil een fundamentele discussie over en herori\u00ebntatie van de politiezorg in onze gemeente. De PW wil overleg met het havenbedrijf om samenwerking te onderzoeken op het gebied van ambulancezorg en EHBO. De inzet van gemeentelijke BOA\u2019s moet worden beoordeeld op effectiviteit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=357&terug=1", "body": "Weet u wat er gebeurt als een kikker in een pan met heet water wordt gegooid? Hij springt er onmiddellijk uit.\n\n Maar weet u wat er gebeurt als een kikker in een pan koud zit en dit water wordt heel langzaam opgewarmd? De kikker blijft in de pan totdat hij dood is.\n\n Wij, als burgers van Westvoorne, zitten in een geluidspan. En we krijgen het ongemerkt steeds 'warmer'.\n\n De geluidsoverlast is in de loop der jaren ongemerkt toegenomen. 'Nu je het zegt, ja, er is inderdaad steeds meer herrie', hoor je veel mensen zeggen.\n\n Er wordt door het havenbedrijf wel iets aan beperking van geluidsoverlast gedaan. Maar dat is volstrekt onvoldoende.\n\n Er is echter technisch veel en veel meer mogelijk. Het kan niet zo zijn dat de mensen en de natuur in Westvoorne moeten opdraaien voor het provinciaal belang, net zoals de Groningers dat niet hoeven voor het nationaal belang.\n\nWat we niet moeten doen is zoete broodjes bakken met het havenbedrijf en ons laten afschepen met een fooi van 8 ton. We hebben niets aan intenties ... We hebben niets aan beloftes van inspanningen ...\n\n Dat werkte in het verleden niet (gezien de toename van de geluidsoverlast) en dat zal ook nu niet werken.\n\n Er moeten juridisch waterdichte afspraken gemaakt worden, concrete maatregelen genomen worden, duidelijke geluidsgrenzen afgesproken worden.\n\n De geluidsoverlast moet minder.\n\nStoere taal, zeggen sommigen, maar de realiteit is anders. Calimero zou zeggen: 'Zij, de provincie en het havenbedrijf, zijn groot en ik is klein'.\n\n De kans om bij de Raad van State of het Europese Hof in beroep te gaan wordt bij voorbaat als kansloos, tijdrovend en duur bestempeld.\n\n Maar heeft de gemeente Westvoorne niet ervaring met kansloze, tijdrovende en dure procedures, alleen dan t\u00e9gen de burgers?\n\n Kan het college dan nu \u00e9\u00e9n keer een procedure v\u00f3\u00f3r de burgers voeren?\n\nBovendien, zo kansloos is het niet. Van dichtbij maakte ik bijna 20 jaar geleden het volgende mee.\n\n Jeroen van den Berg, wonende op de grens van Bergschenhoek en Berkel, het tegenwoordige Lansingerland, is zo'n 'kansloze, tijdrovende en kostbare procedure' aangegaan.\n\n Wat was er aan de hand: De zogenaamde democraten van Bergschenhoek mochten 2000 woningen bouwen van de gemeente Rotterdam, maar dan moesten ze wel akkoord gaan met een halfverdiepte bak van de HSL, die tussen de dorpen Berschenhoek en Berkel zou worden aangelegd.\n\n Behalve veel extra geluidsoverlast betekende deze overeenkomst een onmogelijke brug van 5 meter hoog over het HSLtraject om beide dorpen te verbinden. Over koehandel gesproken! De gewone burgers moesten het maar slikken.\n\n Maar Jeroen van den Berg is, om een lang verhaal kort te maken, naar de Raad van State gegaan en uiteindelijk naar het Europese Hof en hij heeft het voor elkaar gekregen: de HSL is tussen de dorpen uiteindelijk geheel verdiept aangelegd!\n\n 1-0 voor Calimero!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=344&terug=1", "body": "Wethouder Mulder stelt, dat de begroting en de onlangs vastgestelde jaarrekening het \u2018echte\u2019 beeld geven en dat de provincie dat beeld ook nog eens controleert. Dat laatste klopt. De provincie heeft de jaarrekening 2012 gecontroleerd en niet in orde bevonden, \u2018materieel niet in evenwicht\u2019 zoals dat officieel heet. Onze kritiek op die jaarrekening was dus terecht. De Ruy en De Drenkeling hebben een te hoog risicoprofiel volgens de Provincie en dat dient met deze begroting gecorrigeerd te worden. Maar, in plaats van een hogere voorziening voor de Ruy te treffen is deze juist naar beneden bijgesteld en van een nieuw exploitatieplan voor De Drenkeling is ook al geen sprake. De wethouder heeft het advies van de Provincie derhalve niet opgevolgd. En wij mogen niet twijfelen aan de juistheid van dat besluit\u2026\n\nDe getallen waarmee aangegeven wordt hoe het met de schuldpositie van de gemeente Westvoorne gesteld is, zijn niet afkomstig van de Partij Westvoorne maar van de Vereniging Nederlandse Gemeenten. Met die getallen wordt heel specifiek aangegeven hoe Westvoorne er voor staat. De wethouder ontkent bovendien niet dat onze schuldpositie met 1000 euro per inwoner toegenomen is. Door die toename staat Westvoorne nu op plaats 369 van de lijst \u2018schuldpositie gemeenten\u2019. Ter verduidelijking er zijn 408 gemeenten, Brielle staat op plaats 3 en zelfs Bernisse met plaats 367 zijn we gepasseerd.\n\nWanneer u op de kaart van de VNG \u2018netto schuldquote per gemeente\u2019 kijkt zult u zien dat de gemeente Westvoorne in rood aangegeven wordt. Dat wil zeggen dat we een schuldquote van tussen de 100 en 130 % hebben. Om specifiek te zijn bij ons is die quote 120%.\n\nTenslotte zou ik willen opmerken dat het altijd goed is stukken zorgvuldig te lezen voor er een oordeel over te vellen. Wij hebben namelijk nergens in ons betoog gesteld, dat wij de samenwerking in de commissie woonbedrijf het afgelopen jaar slecht vonden. In tegendeel. Wij hebben alleen gezegd, dat het te betreuren is dat die samenwerking niet twee jaar eerder plaatsvond.\n\nAls het aan de PW ligt, en dat hebben wij bewezen met onze inzet in de commissie woonbedrijf, dan zal die vorm van samenwerking in de volgende raadsperiode het nieuwe geluid tijdens alle debatten in de raad worden. Open, eerlijk en feitelijk.\n\nHans Van Lith is al meer dan 10 jaar wethouder. Hij stelt nu, dat het duidelijk is dat woningbouw in Rockanje hoog op de agenda staat, maar al die 10 jaar is daar niets van terecht gekomen. En nu, 3 maanden voor de verkiezing, komt de wethouder met deze uitspraak?!\n\nTen aanzien van het glasdossier zegt de wethouder zijn best gedaan te hebben om het door de PW genoemde bedrag van 12 miljoen aan kosten voor het Glasplan te achterhalen. Hij kwam, zei hij \u2018 bij lange na niet op 12 miljoen uit\u2019. Wij hebben de cijfers voor hem op een rijtje gezet. We rekenen het hem even voor:\n\nDe optelling van deze drie bedragen komt uit op meer dan 12,9 miljoen euro. Kortom het is goed dat Wethouder van Lith geen financi\u00ebn in zijn portefeuille heeft\u2026.. Wanneer je voor ruim 12,9 miljoen, na 8 jaar, een glassanering van 9,3% bereikt, dat is 2,3 ha en daar ook nog trots op bent, is er echt iets mis.\n\nVoor de goede orde de getallen zijn niet door ons verzonnen maar ze zijn afkomstig uit het glasdossier. Wij hebben ze slecht opgeteld. U zult begrijpen dat wij meer dan deze korte samenvatting hebben. Dat is deze specificatie, die u op onze website kunt vinden. Dus voorzitter als de wethouder, onze man van 12 miljoen, ze hier in huis niet kan vinden, moet hij even op onze website kijken.\n\nDe opdracht aan de politiek is om een eigen visie op de decentralisatietaken te formuleren. Wat willen we bereiken, met wie gaan we daarvoor een samenwerkingsverband aan en welke taken kunnen wij beter zelf ter hand nemen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=348&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=356&terug=1", "body": "Westvoorne heeft tijdens de ontwikkeling van M 1 en 2 keer op keer kansen laten liggen. Dat die ontwikkeling op zich niet tegen te houden was, of we dat nu wel of niet gewild hadden, doet daarbij niet ter zake. Maar, we hadden op heel veel momenten heel veel meer gebruik kunnen maken van onze rechten in het algemeen op een schone omgeving en in het bijzonder van ons recht op compensatie. In de eerste plaats hadden we als gemeente moeten eisen, dat het Havenbedrijf Rotterdam(HbR) al haar bedrijven voortdurend dwingt om hun fabrieken te ontwerpen volgens bbt+ (boven beste techniek) innovatieve technieken en wel zodanig dat er voor elke emissie aan de wettelijke normen en regels wordt voldaan: geluid, fijnstof, stank, enz., enz. Verder hadden onze colleges en onze vertegenwoordigers in de raad ons leefgebied moeten beschermen d.m.v. compenserende maatregelen. Er hadden al heel lang geleden extra duinen, natuurgebieden en fysieke overlastwerende obstakels aangelegd kunnen worden door gebruik te maken van de momenten waarop instemming van onze gemeente noodzakelijk was voor de verdere ontwikkeling van het havengebied. Dan was Westvoorne nu inderdaad die prachtige groene oase binnen dat grote industri\u00eble complex geweest. Maar onze bestuurders lieten het afweten. Steeds weer.\n\nDit college en deze coalitie laten nu opnieuw een kans voorbij gaan om compensatiemogelijkheden af te dwingen. Zij nemen in ruil voor het instemmen met de ligging van de VC op Westvoorns grondgebied genoegen met een intentieverklaring waarin geen enkele harde afspraak is opgenomen, behalve dat bedrag van maximaal 8 ton. Nee, zij kiezen nadrukkelijk voor samenwerking op basis van vertrouwen. Ze gaan veelvuldig op bezoek bij het HbR in plaats van met hun burgers over deze nieuwe ontwikkeling te spreken. Ze leken de afgelopen maanden meer op vertegenwoordigers van het HbR dan op volksvertegenwoordigers. De coalitie heeft blijkbaar niet alleen een onvoorwaardelijk vertrouwen in de eigen wethouders (wat niet past bij hun wettelijke controlerende taak) maar ook een onvoorwaardelijk vertrouwen in de goede wil van het HbR waar het gaat om onze belangen terwijl het HB toch echt andere belangen zal moeten behartigen die dan van Westvoorne. College en coalitie weten zeker dat er uitsluitend afspraken op basis van vertrouwen met het HbR gemaakt moeten worden en dat er juist geen harde vooraarden door Westvoorne aan die afspraken gekoppeld moeten worden.\n\nVreemd, wanneer er afspraken met burgers of met bedrijven en ontwikkelaars gemaakt worden, worden er wel contracten voorzien van harde juridische voorwaarden en boeteclausules opgesteld, maar wanneer met het grootste bedrijf uit deze regio, het HbR, afspraken gemaakt worden, moet dat uitsluitend op basis van vertrouwen gebeuren.\n\n Het is spijtig dat zo weinig burgers op de hoogte zijn van hetgeen er nu weer te gebeuren staat. Dit was een goed onderwerp voor een burgerpanel geweest, maar dat had dan waarschijnlijk de gezellige onderonsjes met het Havenbedrijf verknoeid.\n\n De Partij Westvoorne zal zich als bestuurder anders opstellen. Niet vijandig, niet uit op conflicten, maar zakelijk. Op basis van onze taak het belang van Westvoorne te dienen en met begrip voor en kennis van het belang van het HbR.\n\n Helaas zullen de coalitiepartijen, voor wat vriendelijke intenties en maximaal 8 ton euro, instemmen met de ligging van de VC op het grondgebied van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=354&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn staat aanstaande zaterdag 25 januari in het teken van de veiligheidscontour voor de Maasvlakte die Rotterdam wil vaststellen en die over de gemeentegrens van Westvoorne zal komen te liggen.\n\nDaarnaast vinden we het tijd voor het inperken van die overlast door de aanleg van een langere, bredere en hogere duinenrij aan de noordrand van het Oostvoornse Meer. De PvdA denkt er in grote lijnen hetzelfde over, maar de coalitiepartijen zijn alweer om, na wat intimidatiewerk en een aantal boterzachte toezeggingen van het Havenbedrijf.\n\nHet besluit zal worden genomen in de raadsvergadering van dinsdag 28 januari (waarvoor we u van harte uitnodigen, in de raadszaal of aan de computer) dus u bent nog op tijd om in ons Politiek Caf\u00e9 uw mening duidelijk te maken, of om te komen luisteren naar wat anderen hiervan vinden. Het gaat ons allemaal aan en we hopen op een flinke opkomst, ook van de raadsleden van andere partijen. Een laatste kans om in discussie te gaan met inwoners over hun belangen t.o.v. het Havenbedrijf, standpunten uit te leggen en kennis te nemen van de sentimenten en meningen die onder de inwoners leven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=361&terug=1", "body": "- een andere mening over een onderwerp is niet hetzelfde als een oordeel over een persoon\n\nDe PW is inhoudelijk sterk, betrokken en heeft grote inzet, maar doet er verstandig aan zijn werkwijze, \u2018verpakking\u2019 en \u2018toon\u2019 aan te passen. Dat is niet alleen prettiger voor iedereen, maar ook vruchtbaarder. Ook wordt het op prijs gesteld, als de PW wat meer zou bewegen in het informele circuit. Het werk van een raadslid speelt zich niet alleen af in de vergaderzaal. Wanneer de PW een gewaardeerde rol in het college wil vervullen, dan zal een meer gouvernementele opstelling nodig zijn.\n\nDe voorgaande alinea geeft een wat onevenwichtig beeld, omdat hier alleen op de PW wordt ingezoomd en niet op het functioneren en de kwaliteiten van de andere fracties. Dit is het gevolg van het feit dat de informatievragen gericht zijn op samenwerking met de PW. \n\n De PW is in het informatiegesprek terughoudend geweest in oordelen over andere fracties.\n\nDit is gebaseerd op de inventarisatie van de door partijen genoteerde programmatische verschilpunten in een samenwerking met de PW en onderwerpen waarop potentieel deelnemende partijen zich in een coalitieprogramma willen profileren.\n\nNa over bestuurlijke verbeterpunten te hebben gesproken is aan alle fracties gevraagd of zij in een coalitie met de PW zitting zouden willen nemen, eventueel met een of meerdere andere partijen, zowel op zakelijke als gevoelsmatige gronden.\n\nOnder deze voorwaarden is dit de best werkbare, stabiele en vruchtbare coalitie die met de Partij Westvoorne als grootste partij te vormen is.\n\nDe PW en GBW hebben dit beide niet uitgesloten, hoewel GBW de hierboven genoemde coalitie met uitsluitend de PW wel uitgesloten heeft. Deze coalitie wordt over het algemeen door de fracties niet wenselijk geacht. Inhoudelijk is dit ook niet nodig en getalsmatig zal dit een erg zware coalitie worden. De eenpersoonsfracties zouden er in zo\u2019n coalitie bekaaid van afkomen.\n\nDe VVD reageerde programmatisch voldoende basis te zien om deze coalitie te vormen, maar wilde eerst in een gesprek met de PW afspraken maken over de verbeterpunten, zoals die in het conceptverslag van mij zijn geformuleerd.\n\nBelangrijk voor de VVD was om hiermee tevens te onderzoeken, of het geschonden vertrouwen herstelbaar is. De PW heeft hiermee van harte ingestemd.\n\nOchtend:\n\n Onder leiding van mij heeft er een gesprek plaats gevonden tussen de PW en GBW om te pogen te lucht te klaren op een aantal door GBW genoemde kwesties, die in het verleden in de gemeenteraad hebben plaats gevonden, waarvan in de ogen van GBW de PW de veroorzaker was.\n\nTijdens het informatiegesprek op 21 maart is door GBW aangegeven nog geen antwoord te kunnen geven op de vraag, of er bij GBW principebereidheid is om met de PW een coalitie te vormen; daarvoor zou er eerst een gesprek moeten plaats vinden over een aantal hobbels, zoals dat werd genoemd. Na dit gesprek heeft GBW mij het antwoord op de vraag gegeven.\n\nD66 kan zich vinden in de rapportage en wil zich inzetten om een college te vormen met de PW en de VVD ziet programmatisch voldoende basis om deze coalitie te vormen, maar wil eerst in een gesprek met PW afspraken maken over de verbeterpunten, zoals die in het conceptverslag van de formateur zijn geformuleerd.\n\nIk informeer \u2019s morgens de fractievoorzitters van de overige partijen en de burgemeester per telefoon en per e-mail over mijn rapportage.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=360&terug=1", "body": "Uit de gegevens van de Vereniging Nederlandse Gemeenten (VNG), (peildatum 31-12-2012) over de schuldpositie van de gemeente Westvoorne blijkt, dat sinds het aantreden van dit college die schuld toegenomen is met bijna 1500 euro per inwoner, hetgeen neerkomt op een totale schuldtoename van ongeveer 20 miljoen. Gemiddeld is er in Nederland sprake van een toename van \u20ac460 per inwoner. Waar al dat geld in onze gemeente aan uitgegeven is, is niet duidelijk. Daarvoor wordt er veel te veel met potten geld heen en weer geschoven. Zo werd de bodemloze glas-put bijvoorbeeld onder meer gedempt met geld van het woonbedrijf.\n\nWestvoorne prijkt nu op de schuldpositie-ranglijst van de VNG op plaats 401. Bij de laatste peiling stond Hendrik-Ido-Ambacht er het slechtst voor, op plaats 415, met een schuld per inwoner van \u20ac 4.906. Westvoorne zit daar met \u20ac 4.809 nog krap 100 euro onder. We lopen echter hard in op Hendrik, want het laatste jaar is onze schuld met \u20ac362 per inwoner toegenomen en stegen we van plaats 369 naar 401, terwijl de schuld van de Hendrikken slecht met \u20ac138 toenam.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=355&terug=1", "body": "Dit Politiek Caf\u00e9 was het zevenentwintigste op rij sinds de Partij Westvoorne dit discussieforum op 26 februari 2011 in het Westvoornse leven had geroepen. Voor de zoveelste keer viel het op, dat er g\u00e9\u00e9n raadsleden van andere politieke partijen, g\u00e9\u00e9n ambtenaren, g\u00e9\u00e9n wethouders en g\u00e9\u00e9n collegeleden aanwezig waren.\n\nVoor fractie en bestuur van de Partij Westvoorne een enorme teleurstelling en voor Westvoorne in haar totaal uiteraard een zeer gemiste kans. Immers dit forum werd opgezet voor alle inwoners van Westvoorne met de bedoeling om gemeentebreed met elkaar van gedachten te wisselen over heikele of minder heikele onderwerpen. En wat had nou een betere basis kunnen zijn voor dit praathuis dan de door de inwoners van Westvoorne gekozen volksvertegenwoordigers, die bovendien allemaal heftig open communicatie en burgerparticipatie belijden.\n\nZelfs in dit zevenentwintigste Politiek Caf\u00e9, waarvoor als thema de, door de industrie ten Noorden van ons, veroorzaakte overlast in onze gemeente gekozen was, schitterde de zittende bestuursgarde werkelijk oogverblindend door afwezigheid. Je zou toch zeggen, dat dit de kans was geweest om even uit te leggen aan de inwoners van Westvoorne waarom, zoals nu de prognose is, de coalitieve meerderheid van de raad gesteund door het voltallige college, in de aanstaande raadsvergadering van 28 januari de ligging van de Veiligheidscontour op Westvoorns grondgebied en de daar onder geschoven boterzachte intentieverklaring, die zegt \u2018dat we zukke goeie vrienden zijn en dat alles wel goed zal komen, schatje\u2019, zal goedkeuren!?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=367&terug=1", "body": "Bij de toegangspoort, deze is om te bepalen of iemand zorg/ondersteuning nodig heeft, vindt er screening plaats. Dit is de fase waarbij belangrijke persoonlijk keuzes worden gemaakt. Partij Westvoorne heeft altijd aangegeven dat er een professionele blik nodig is om de eerste screening te kunnen doen. Wat zijn de kwalificaties van de benodigde ambtenaren, extra medewerkers en/of BackOffice. Een profielschets is onontbeerlijk. Screening werkt twee kanten uit. Exact de juiste zorg bepalen voor de mensen die gebruik moeten maken van het vangnet is maatwerk. Maak gebruik van de huidige intake modellen en hanteer 1 methode.\n\nHet inclusieve beleid is bij uitstek geschikt om op te nemen in het programmaplan. De agenda 22 is een methode waarbij mensen met een beperking in een vroeg stadium betrokken worden bij het maken van plannen waarbij het doel is dat zij op een gelijkwaardige manier kunnen deelnemen aan alle aspecten van het maatschappelijk leven.\n\nHet is belangrijk dat wij initiatieven van burgers stimuleren en de wijze waarop dat beschrijven in de projectgroep toegang. Als een groep ouderen bijvoorbeeld een woongroep wil vormen en gezamenlijk verpleging inhuurt, is er op die wijze meer sociale controle, cohesie en het verminderd de toegang naar zorg.\n\nBelangrijk om \u2018out of de box te denken\u2019, een kinderdagverblijf levert ook een goede pedagogische zorg en is vaak veel goedkoper dan een dure instelling. Belangrijk is het daarbij om BIG geregistreerde zorg door gekwalificeerde beroepskrachten te laten doen.\n\nBezuinigingen mogen niet leidend zijn. Om politieke keuzes te kunnen maken moeten we op korte termijn praten over kwaliteit van zorg en daarbij ethisch vraagstukken niet uit de weg gaan. De partij Westvoorne stelt voor om direct na de zomer een tweetal werkconferenties te organiseren, voor de jeugdzorg en voor de ouderenzorg. Daarbij nodigen wij alle betrokkenen uit om met raadsleden te spreken/ te discussi\u00ebren over uitdagingen, mogelijkheden en problemen in de zorg.\n\nIn het communicatieplan wordt op verschillende niveaus aangegeven in welke mate betrokkenen mee weten, meebeslissen etc. De partij Westvoorne is ervan overtuigd dat cli\u00ebnten zelf vaak hele goede idee\u00ebn hebben om de zorg beter, effici\u00ebnter en zuiniger te kunnen organiseren. Wij pleiten ervoor om in de klankbord groep cli\u00ebnten en professionals te plaatsen. Gemeente Westvoorne zou al moeten starten met het informeren en betrekken van bewoners/burgers over de opzet van het programmaplan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=358&terug=1", "body": "Aangezet door alle raadsfracties, heeft het college aanvankelijk formeel geprotesteerd tegen deze ligging van de VC. Echter in vervolggesprekken tussen HbR en college plus individuele coalitieleden is middels een intentieovereenkomst door het HbR beloofd emissies terug te zullen dringen en is een compensatie van maximaal 8 ton euro aangeboden. College/coalitie hebben dit geaccepteerd ondanks de feiten dat de VC op Westvoorns grondgebied komt te liggen, de overlast in Westvoorne zal toenemen en de intenties om deze overlast terug te dringen geen enkele juridische onderbouwing kennen. De oppositiepartijen (PW en PvdA) vonden dat onvoldoende en stemden tegen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=359&terug=1", "body": "Afgelopen zaterdag was de toekomstvisie van Partij Westvoorne weer even terug bij af. Het was immers allemaal begonnen in Olaertsduyn, tijdens de huiskamerbijeenkomsten aldaar van PW leden en betrokken burgers die wilden meepraten en meedenken over de richting die het met Westvoorne op moest.\n\nDe aanleiding toen was de aankondiging van de metropoolregio Rotterdam Den Haag, waartoe Westvoorne mogelijk zou gaan behoren. De PW omarmde dat idee, als een kans voor Westvoorne om in groter verband te kunnen samenwerken en om Westvoorne binnen die metropoolregio een groene factor van belang te laten zijn. Een samenwerking vanuit je eigen kracht als gemeente en zorgen dat je iets te bieden hebt. Dat is volgens de PW de manier om gerespecteerd te worden als samenwerkingspartner.\n\nTijdens eerdere bijeenkomsten over de metropoolregio en de toekomstvisie was al duidelijk geworden dat dit onderwerp leeft onder de Westvoornaars. De zaal in Olaertsduyn was dan ook afgeladen vol, bij de presentatie afgelopen zaterdag. \n\n Natuurlijk waren er vragen en opmerkingen en natuurlijk was er kritiek, maar iedereen was het erover eens dat er eindelijk een toekomstvisie op tafel lag waarmee Westvoorne aan de slag kan.\n\nGeen wet van Meden en Perzen, maar een goed doordacht en onderbouwd discussiestuk dat in de aankomende raadsperiode prima kan dienen om gezamenlijk de weg vooruit te vinden in Westvoorne. Zodat de ene ad hoc beslissing na de andere kan worden ingeruild voor goed voorbereid, breed gedragen beleid. Vanuit een visie waar we met zijn allen achter kunnen staan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=362&terug=1", "body": "Wim van Noord, oude gemeentesecretaris van buurgemeente Brielle, leidde de vele en intensieve formatiegesprekken tussen de vertegenwoordigers van PW, VVD en D66 en gezamenlijk werd een coalitieovereenkomst op hoofdlijnen, inclusief een interne samenwerkingsovereenkomst, opgesteld en overeengekomen. Drie wethouders traden naar voren, te weten, namens respectievelijk de PW, de VVD en D66, Bert van der Meij, Jan van Rij en Erik Mulder. Een portefeuilleverdeling tussen deze drie heren en burgemeester Peter de Jong kwam tot stand en nadat op woensdagavond 23 april in de Algemene Leden Vergaderingen van alle drie de partijen goedkeuring verkregen was, werd op donderdagmorgen 24 april de pers ingelicht over de stand van zaken: Westvoorne heeft een nieuwe coalitie die voornemens is de komende vier jaar in harmonie voor onze mooie gemeente aan de slag te gaan.\n\nIn het coalitieakkoord 2014-2018 \u2018Naar een sterke bestuurlijke toekomst\u2019 neemt zoals de titel aangeeft, de bestuurlijke toekomst van Westvoorne in al haar facetten een centrale plaats in. De doelstelling die de coalitiepartijen daarbij voor ogen hebben is een sterke gemeente Westvoorne, die vanuit een krachtige positie in staat is haar eigen toekomst vorm te geven. Daarbij zet de gemeente ook in op een verdergaande samenwerking, zowel intern als extern, op beleidsmatig organisatorisch en uitvoerend niveau. Waar het de externe samenwerking betreft, is de blik in het bijzonder gericht op de gemeenten op Voorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=368&terug=1", "body": "\u201cDaar is de PW het principe mee oneens\u201d, stelde woordvoerder Van Blom. Het leidend principe van een bestuursrapportage (BR) moet zijn een duidelijke weergave van de afgelopen periode zowel in financieel opzicht als t.a.v. de realisatie van de gestelde doelen. Er moet dus via een BR op de allereerste plaats verantwoording worden afgelegd. Mocht uit die verantwoording blijken dat er bijgestuurd moet worden, dan kunnen daarvoor voorstellen gedaan worden, maar de financi\u00eble consequenties daarvan moeten direct inzichtelijk gemaakt worden via bijgevoegde begrotingswijzigingen. Die wijzigingen moeten niet, zoals nu aangegeven wordt, later, na vaststelling van de BR volgen. Ze dienen bekend te zijn voordat de raad een BR vaststelt, want anders kent de raad de financi\u00eble consequenties van haar handelen niet.\n\nIn ons coalitieakkoord staat; \u201cVoor het uitoefenen van de bestuurlijke bevoegdheden en het uitvoeren van de controletaak is een transparant financieel beleid essentieel. Een verbetering van de Bestuursrapportages, in begrijpelijke overzichten, zijn daarvoor essentieel\u201d.\n\nDaar zijn wij het roerend mee eens, want eerlijk is eerlijk het is nog steeds puzzelen en zelf na lang gepuzzel blijven er onduidelijkheden.\n\n- het niet altijd duidelijk is of er sprake is van een incidenteel of structureel tekort, zoals op p. 18 waar het hoger uitvallen van de dividenduitkering als structureel voordeel uitgelegd wordt en op p. 21 i.v.m. een nadelig saldo bij wegen en verlichting.\n\nDat het belangrijk is om te weten of er sprake is van een structureel of een incidenteel tekort hangt samen met de dekking die voor dat tekort voorgesteld wordt. Een incidenteel tekort is op te vangen door daarvoor incidenteel een som geld in te zetten, maar dat kan voor een structureel tekort niet, aangezien dat geen oplossing van dat tekort op lange termijn is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=366&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=371&terug=1", "body": "Auteur: Paul van der Zwan \u2013 10/10/2014\n\n \n\n Sinds begin dit jaar gelden strengere wettelijke regels voor de zogeheten paracommerci\u00eble horeca. Deze nieuwe regels moeten oneerlijke concurrentie met de horeca tegengaan. Een belangrijke bron van inkomsten van gemeenschapshuis Acropolis in Megen dreigde daardoor op te drogen. Maar sinds kort werkt Acropolis samen met de horeca bij de organisatie van feesten en partijen. De gemeente Oss ging ermee akkoord. \n\n \n\n Bezoekers van de voor een groot deel met kinderkopjes bestrate dorpskern Megen (1650 inwoners) zal het gebouw van Acropolis, het voormalige gymnasium van de broeders franciscanen, niet ontgaan. Het monumentale pand uit 1884 is een belangrijke blikvanger. \n\n Sinds 1969 is het gemeenschapshuis gevestigd in het pand, dat onder meer een concertzaal heeft en een theater met glas-in-loodramen, de voormalige kapel van het gymnasium. De voormalige schoollokalen, nog voorzien van lokaalnummers, bieden onderdak aan onder andere de heemkundevereniging, de harmonie en de breiclub. Femke Nijboer, bedrijfsleider van Acropolis: \u2018En we hebben het zogeheten kabaallokaal, de thuishaven van de Megense jeugdvereniging, waar vrijwel iedere jongere in Megen wel lid van is.\u2019 \n\n Naast de Stichting Gemeenschapshuis Acropolis biedt het pand huisvesting aan het Toeristisch Informatie Centrum Megen, een bakkerij die wordt gedreven door mensen met een licht verstandelijke handicap, een praktijk voor biodynamische massagetherapie en een kunstenaarscollectief. In de voormalige lerarenkamer met dubbele deur om afluisteren door leerlingen destijds tegen te gaan, spreekt wethouder Jan van Loon van het kloppend hart van sociaal Megen. \n\n \n\n Renovatie\n\n Voor de renovatie van enkele jaren geleden kon de beheerder, de Stichting Gemeenschapshuis Acropolis, de touwtjes financieel aardig aan elkaar knopen. De gestegen kosten van het gerestaureerde pand \u00e9n de wijziging van de Drank- en Horecawet dreigden roet in het eten te gooien; gemeenten moesten in een verordening regels stellen voor horeca-activiteiten van sportverenigingen en club- en buurthuizen. Hierdoor zou het organiseren van een feest of partij, een noodzakelijke bron van inkomsten voor Acropolis, niet langer zijn toegestaan. \n\n De Stichting Acropolis haalt haar inkomsten onder meer uit onderhuur van ruimten aan verenigingen. Aangezien zij het pand voor het symbolische bedrag van \u00e9\u00e9n euro per jaar huurt van de gemeente, zijn de opbrengsten van onderhuur voor de stichting. Daarnaast ontvangt de stichting dertigduizend euro subsidie per jaar van de gemeente en nu en dan giften en schenkingen van particulieren of bedrijven. Sjoerd van Aelst, vicevoorzitter van Acropolis: \u2018Maar zonder neveninkomsten uit partijen kunnen wij onze exploitatie niet sluitend krijgen.\u2019 \n\n Dat heeft Van Aelst de raad van Oss ook laten weten. Die vergaderde eind vorig jaar over regels voor de organisatie van feesten door stichtingen en verenigingen. \u2018Tijdens een commissievergadering heb ik ingesproken. Mijn boodschap was dat we financieel door het ijs dreigden te zakken na de wetswijziging.\u2019 Dat zou niet alleen het einde betekenen voor Acropolis, maar ook een bedreiging voor het verenigingsleven van Megen. \n\n Acropolis zou niet als enige de dupe worden van de nieuwe wetgeving. Van Loon: \u2018We hebben bijvoorbeeld alleen al zeventien voetbalclubs in Oss, die de extra opbrengst uit een feestje ook wel kunnen gebruiken. Datzelfde geldt voor tennisverenigingen, hockeyclubs en buurthuizen in onze drie\u00ebntwintig kernen.\u2019 \n\n \n\n Verpauperen\n\n Acropolis neemt een zeer belangrijke plaats in binnen de dorpskern Megen, vooral door zijn functie. Van Loon: \u2018Het gebouw is enkele jaren geleden grondig gerenoveerd. Enkele partijen, waaronder de gemeente, hebben daar samen bijna vijf miljoen euro in ge\u00efnvesteerd. Het zou zonde zijn als het fraai gerestaureerde rijksmonument leeg kwam te staan en wellicht zou verpauperen.\u2019 \n\n De gemeente adviseerde de Stichting Gemeenschapshuis Acropolis daarom in gesprek te gaan met de commerci\u00eble horeca. Wanneer daar afspraken uit zouden voortkomen over samenwerking bij de organisatie van feesten in Acropolis, zou de gemeente bereid zijn ontheffing te verlenen van het verbod op de organisatie van bijeenkomsten van persoonlijke aard in het gemeenschapshuis. \n\n Het gemeenschapshuis en de horeca in Megen waren geen vreemden voor elkaar. Nijboer: \u2018We werkten al wel samen, wij hebben bijvoorbeeld geen kok in dienst.\u2019 Acropolis, horecapartijen in Megen en Koninklijke Horeca Nederland kwamen er daarom snel uit. In mei ondertekenden zij de samenwerkingsovereenkomst. \n\n \n\n Grenzen\n\n Deze blijkt in de praktijk goed te werken, aldus Nijboer. \u2018Maar die praktijk heeft zo zijn grenzen. Zo wilde iemand voor een familiere\u00fcnie bij ons zelf hapjes maken. Dat doen we dus niet, daarmee zouden we onszelf en de horeca tekort doen.\u2019 \n\n Sinds Acropolis met de horeca priv\u00e9partijen organiseert, is het merkbaar drukker in het gemeenschapshuis. Van Aelst: \u2018Het is nu soms zo druk met activiteiten dat we niet eens voldoende kop- en-schotels hebben.\u2019 \n\n \n\n Leefbaarheid\n\n Een drukbezocht gemeenschapshuis komt de leefbaarheid ten goede, weet wethouder Van Loon. \u2018Ik woon zelf in een kleine kern. Ik weet drommels goed hoe je de leefbaarheid in stand houdt; scholen, sportverenigingen en ontmoetingsruimten als Acropolis zijn daarbij cruciaal. Zij staan garant voor activiteiten en daarmee voor sociale contacten.\u2019 \n\n Net als de gemeente en Acropolis juicht de horeca de samenwerking toe. Restauranthouder Thony Suppers: \u2018Wij kunnen wel een feest organiseren, maar we hebben beperkte ruimte. Tweehonderd man ontvangen lukt niet in mijn restaurant. Ook niet voor een ontvangst ter gelegenheid van een uitvaart. In Acropolis kan dat wel. Daarnaast zijn er mensen die helemaal geen feest in mijn restaurant willen: zij kiezen specifiek voor Acropolis als locatie.\u2019 \n\n Acropolis werkt samen met vijf horecaondernemers uit Megen. Eddy M\u00fcller, restauranthouder: \u2018We rouleren bij de mede-organisatie van bijeenkomsten; ieder op zijn beurt. Sommigen van ons doen geen grotere partijen, die geven de beurt dan over aan een ander. Het komt ook voor dat meer horecaondernemers samenwerken. En de klant kan natuurlijk zelf kiezen voor \u00e9\u00e9n van ons. Dat loopt uitstekend.\u2019 \n\n De horeca is dik tevreden met de samenwerkingsovereenkomst. M\u00fcller: \u2018Het levert ons meer publiciteit op, mensen weten onze zaken beter te vinden. Wat wil een ondernemer nog meer? We zien het echt als de slagroom op het toetje.\u2019 \n\n \n\n De gemeente Oss kent meer dorpskernen met grote gemeenschapshuizen. Voorziet Van Loon dat ook deze voelen voor samenwerking met de horeca voor feesten en partijen? \u2018Ik heb nog geen geluiden in die richting gehoord, maar ik acht het niet uitgesloten dat die wel gaan komen.\u2019 \n\n \n\n Vindplaats: VNG Magazine 19, 10 oktober 2014, pagina 22 e.v.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=363&terug=1", "body": "Samen vormen burgers de samenleving. Gezamenlijk dragen zij ook de verantwoordelijkheid daarvoor. En van ieder van hen mag een bijdrage verwacht worden om die samenleving \u2013 in dit geval Westvoorne \u2013 leefbaar en veilig te houden. Dat vergt onderling vertrouwen; tussen burgers, tussen burgers en lokale bestuurders, maar ook tussen lokale bestuurders onderling. Deze laatsten zullen immers in gezamenlijk en goed overleg oplossingen moeten zien te vinden voor de maatschappelijke vraagstukken waarvoor de gemeente zich geplaatst ziet. Partij Westvoorne, VVD en D66 willen gemeente Westvoorne in de komende vier jaar voorbereiden op een sterke bestuurlijke toekomst.\n\nDeze coalitieovereenkomst is vervolgens in goede harmonie tot stand gekomen. Daarin wordt aangegeven waar de coalitie Partij Westvoorne-VVD-D66 zich in de periode 2014 -2018 voor zal inzetten.\n\nOm het vertrouwen in het bestuur van de gemeente Westvoorne te herstellen, wordt nog meer dan tot nu toe zorg gedragen voor een transparante, eerlijke en volledige informatiestroom richting de burgers over voor hen van belang zijnde zaken. Burgers moeten de gelegenheid krijgen om zich over beleidsvoornemens of nieuwe initiatieven uit te spreken. En ook waar het gaat om initiatieven van de burgers, dient het gemeentebestuur in een open communicatie en dialoog - waar het kan - deze initiatieven met raad en daad te ondersteunen.\n\nOm een sluitende (meerjaren-)begroting te realiseren zal o.a. de efficiency van alle uitvoeringstaken moeten verbeteren. Verzelfstandiging van deze taken, dan wel een vergaande samenwerking met andere gemeenten zal, in samenhang met sociale arbeidsparticipatie, in gang worden gezet.\n\nWaar het de externe samenwerking betreft, is de blik in het bijzonder gericht op de gemeenten op Voorne. Samenwerkingsverbanden in groter verband worden, wanneer de noodzaak daarvoor aanwezig is, echter zeker niet uitgesloten.\n\nOnderzocht wordt of er sprake is van een effectieve inzet van toezichthouders en handhavers. Uitbreiding van capaciteit vormt, indien de inzet en zichtbaarheid onvoldoende blijkt te zijn, een opgave binnen deze raadsperiode. Bovendien wordt bezien of de politiezorg afdoende is geregeld en of een politieservicepunt in Oostvoorne kan worden gerealiseerd.\n\nVerkeersonveilige situaties moeten worden voorkomen dan wel teruggedrongen, het laatste dan vooral door middel van het aanpassen van de infrastructuur. In het bijzonder het zware vrachtverkeer van en naar de Maasvlakte over de Westvoorneweg is een aanhoudende zorg.\n\nDe focus zal worden gericht op het ontmoedigen van zwaar en gevaarlijk vrachtverkeer op de Westvoorneweg, op het voorzien in goede en veilige fietsroutes, en het zorgen voor een goede verkeersontsluiting/-afwikkeling in en rond de kernen in Westvoorne. Het beheer en onderhoud van straten en pleinen, inclusief de voorziening in voldoende parkeermogelijkheden, dient op orde te zijn dan wel \u2013 waar nodig \u2013 te worden verbeterd.\n\nTer stimulering van de economie wordt \u2013 mede in relatie tot de economische ontwikkeling in het industriegebied - voor ZZP\u2019ers en overige ondernemers een zodanig voorwaardenscheppend beleid gevoerd, dat zij zich maximaal in hun bedrijfsontwikkeling kunnen ontplooien. Natuurwaarden worden meegewogen en zo mogelijk versterkt.\n\nNaast de opgaven om te zorgen voor kwalitatief goed onderhoud van de bestaande schoolgebouwen en de stimulering voor goed onderwijs wordt in deze periode vorm gegeven aan een \u2018brede school\u2019 in de kernen Oostvoorne en Rockanje. In ieder geval worden de locaties daarvoor zo spoedig mogelijk bestemd.\n\nHet streven is gericht op een gezond leer- en leefklimaat voor de jeugd. De Westvoornse jeugd doet het over het algemeen prima, maar problemen, zoals overlast, drank- en drugsgebruik, schooluitval en jeugdwerkloosheid vragen voortdurende aandacht. Het toegankelijk maken of houden van sport en spel, al dan niet in verenigingsverband, dragen bij aan een goede ontwikkeling van onze jeugd.\n\nWestvoorne is een goede voedingsbodem voor kunst- en cultuuruitingen. Leefgemeenschappen hebben belang bij het in stand houden van het lokaal en regionaal cultureel erfgoed. Om de aandacht daarop te vestigen is het nodig dat ook zo breed mogelijk uit te dragen. In dat kader worden lokale evenementen blijvend gestimuleerd, nieuwe evenementen waar mogelijk gefaciliteerd en wordt aangesloten bij evenementen, die in regionaal verband plaatsvinden. Particulier initiatief, gekoppeld aan expertise is daarvoor onontbeerlijk. Nadrukkelijk worden particulieren uitgenodigd initiatieven te nemen.\n\nMet het doel om drie vitale kernen (Oostvoorne, Rockanje en Tinte) te hebben en te behouden wordt een evenwichtig kernenbeleid nagestreefd, onder meer door dorpsvernieuwing en het behouden van de in die dorpen aanwezige voorzieningen, echter binnen het kader van de financi\u00eble mogelijkheden. De wijze waarop aan deze doelstelling vorm wordt gegeven wordt opgenomen in een op te stellen beleidsnotitie \u2018Kleine kernenbeleid\u2019. Hierin zullen de randvoorwaarden voor het waarborgen van de leefbaarheid in de kleine kernen ook voor de lange termijn worden vastgelegd.\n\nUit maatschappelijk oogpunt wordt onderkend dat de drie accommodaties De Man, de Merel en de Meander worden behouden. De exploitatie van die gebouwen, in handen bij de gemeente, drukt evenwel onevenredig zwaar op de gemeentebegroting. Een andere beheervorm in de vorm een verzelfstandiging biedt wellicht perspectieven en wordt daarom voorgestaan. In deze periode wordt onderzocht op welke meest effici\u00ebnte wijze daaraan vorm kan worden gegeven.\n\nDe gemeente zet in op (hoogwaardige) gebruiks- en verblijfsaccommodaties. Het streven is gericht op een opwaardering van de toeristische omgeving, zowel wat betreft de toegankelijkheid voor de toerist van het buitengebied, als het optimaal benutten van de toeristische kernen Oostvoorne, Rockanje en Tinte. Actief wordt meegewerkt aan het in \u00edn regionaal verband in de markt zetten van het merk \u2018Op Voorne\u2019.\n\nZorg voor het milieu is deze periode wederom een belangrijk thema, waarbij voor de gemeente een voorbeeldrol is weggelegd. Om het belang daarvan te onderstrepen wordt in college- en raadstukken specifiek het aspect \u2018duurzaamheid\u2019 genoemd.\n\nBij het opstellen van bestemmingsplannen wordt uitgegaan van zoveel mogelijk uniformiteit in opzet en voorschriften, en daarbij dan - zo mogelijk - in afstemming met voorschriften van bestemmingsplannen van omliggende gemeenten. Leesbaarheid, begrijpelijkheid en handhaafbaarheid in de praktijk staan voorop en zijn van meer belang dan \u2018dichtgetimmerde\u2019 bestemmingsplannen. Enerzijds zijn er de vastgestelde regels uit de verschillende bestemmingsplannen maar anderzijds vraagt de praktijk om flexibiliteit. Die flexibiliteit moet op basis van kennis en inzicht in de materie geboden worden.\n\nOp basis van een regelmatig bij te stellen \u2013 dat wil zeggen een actuele \u2013 woonvisie worden woningbouwplannen gerealiseerd. Uitgangspunten daarvoor zijn in elk geval, de uit een marktanalyse gebleken behoefte en haalbaarheid. Randvoorwaarde vormt de in regionaal verband gemaakte afspraken. Doelstelling is de aantrekkelijkheid van Westvoorne binnen de regionale woningmarkt verder te vergroten. Speerpunten daarbij zijn de huisvestingsmogelijkheden voor jongeren en het verder versterken van het wonen in een aantrekkelijke, groene omgeving.\n\nDat houdt in het bijzonder in dat het Woonbedrijf zich in deze collegeperiode ontwikkelt tot een zelfstandig functionerend bedrijf binnen de gemeentelijke organisatie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=365&terug=1", "body": "Bert van der Meij is 48 jaar en is al 20 jaar woonachtig in Rockanje. Na zijn HBO studie Sociaal juridischedienstverlening aan de Ichtus Hogeschool Rotterdam heeft hij de studie Bestuurskunde aan de Erasmus Universiteit voltooid. Vanaf 1989 is hij werkzaam geweest binnen verschillende gemeentelijke organisaties:", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=370&terug=1", "body": "De totale begroting voor Syntrophos bedraagt \u20ac 6.761.929,00 waarvan Westvoorne in 2015 een financi\u00eble bijdrage levert van \u20ac 793.766,00. De deelnemersbijdrage voor Westvoorne blijft gelijk aan het niveau van 2013 waarmee is vastgesteld dat er geen effici\u00ebntievoordeel is behaald, voorheen begroot op \u20ac 35.529,00.\n\nDe begroting van Syntrophos is moeilijk leesbaar. Het gaat dan met name om de positie en doelstelling van Syntrophos zelf. De vraag rijst nu of Syntrophos een ICT dienstverlener is met een vastgestelde product- en dienstencatalogus waar op basis van gezamenlijke producten en diensten een uniforme ICT omgeving beschikbaar komt en voordeel wordt behaald door:\n\nZo is niet inzichtelijk of de lokale kosten zoals de inrichting MER Westvoorne, kostprijs bruto vloeroppervlak, exploitatiekosten van de MER (schoonmaak, onderhoud, stroom, koeling) in de totaalprijs is opgenomen van de dienstverlening Syntrophos of dat deze kosten geplust worden op de algemene middelen van Westvoorne zelf.\n\nDeze voorgaande lijn moet je doortrekken naar alle middelen en werkzaamheden die Westvoorne zelf uitvoert om te komen tot een feitelijke TCO, total cost of ownership. De daadwerkelijke ICT kosten per werkplek. Een rekenvoorbeeld hierbij is:\n\nIndien de opgeleverde begroting van Syntrophos alle ICT componenten begroot (resources, middelen, exploitatie) dan bedraagt de total cost of ownership per werkplek voor de gemeente Westvoorne in het jaar 2015: \u20ac 793.766,00 / 124 werkplekken = \u20ac 6401,34. Een ICT landschap is organisatie afhankelijk en wordt onder andere bepaald door het type dienstverlening, geografische indeling en bijvoorbeeld het gevraagde beschikbaarheidsniveau. Hierdoor is het beperkt mogelijk een goede vergelijking te maken. Zo is de TCO voor de GGZ vastgesteld op \u20ac 3700,00 per werkplek en gemiddeld binnen Nederland op \u20ac 2666,00. (zie ook bijlage NFC index 2012 of www.nfcindex.nl waarbij NFC benchmarkt tussen het publieke en private domein).\n\nEr kunnen nuanceringen worden aangebracht in deze vergelijking, toch blijft het een aanzienlijk verschil (verdubbeling) met de GGZ. De GGZ heeft immers ook specifieke applicaties maar onderscheidt zich vooral door een grote spreiding binnen Nederland, veel locaties en daarmee een omvangrijke ICT infrastructuur. Interessant om te lezen is een artikel van Binnenlands Bestuur waarin het betoog is dat alleen efficiency te behalen is op inkoop. Zodra meerdere omgevingen (gemeenten) gekoppeld worden aan \u00e9\u00e9n systeem volgt een complexe omgeving en daarmee een prijsopdrijvend effect:\n\nVanuit voornoemde constatering is ook vastgesteld dat er, onder andere, geen inzicht is in life cycle management van systemen, maatregelen en investeringen voor Business Continuity Management, innovatie en consolidatie processen. Er wordt weliswaar volop ge\u00efnvesteerd maar vanuit welke visie en met welk doel? En wat draagt deze investering nu eigenlijk bij aan het resultaat van de gemeente Westvoorne?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=369&terug=1", "body": "Partij Westvoorne wil de komende commissievergaderingen onderwerpen uitdiepen die genoemd worden in deze notitie. Te starten met alcohol en drugs preventie, eenzaamheid, psychische gezondheidsproblemen zoals depressie en het terugdringen van overgewicht. Deze onderwerpen moeten uitgewerkt worden. De vraag die we als gemeente en raad moeten stellen is: \u2018 wat gaan we DOEN om deze problemen terug te dringen. De commissie heeft ingestemd om, zo snel mogelijk tijdens een IZ vergadering, de WMO adviesraad, de jeugdraad en een ervaringsdeskundige uit te nodigen om de problematiek rond alcohol en drugsgebruik te bespreken en een actieve bijdrage te leveren aan het lokaal gezondheidsbeleid.\n\nZe hebben hulp nodig en Partij Westvoorne heeft zich hier altijd sterk voor gemaakt. Er is o.a. afgesproken in een motie dat we de mensen die uitstromen uit de Welplaat naar een reguliere arbeidsplaats te actief te volgen en horen of ze zich wel bevinden. Indien nodig wordt een plan gemaakt om verbeteringen door te voeren.\n\nDe Wajong is per 1 januari 2015 alleen nog geschikt voor 100% duurzaam arbeidsongeschikte mensen. Ook zij kunnen gebruik maken van de \u2018 nieuwe\u2019 instrumenten. Er is een budget van 92.000 beschikbaar voor 2015 tov 115.000 in 2014. Dit geld wordt o.a. gebruikt om het salaris aan te vullen nadat de loonwaarde van de medewerker bepaald is.\n\nPartij Westvoorne heeft altijd het standpunt gehad dat mensen met een uitkering vooral mee moeten kunnen blijven doen in de samenleving, het is belangrijk is dat je \u2018 onder de mensen blijft\u2019. Daartoe hebben wij destijds ook een motie ingediend waarmee wij de tegenprestatie als verplichting wilden opnemen. Deze werd niet aangenomen vanwege het feit dat \u2018 handhaven hierop niet haalbaar zou zijn voor de gemeente.\n\nNu is wettelijk vastgelegd dat een tegenprestatie \u2018 moet i.p.v. kan\u2019. Dit zou in de vorm van vrijwilligerswerk uitgevoerd gaan worden. Er komen gesprekken waarbij gekeken wordt naar interesses en mogelijkheden. Er is maatwerk nodig voor de activiteiten die werklozen moeten gaan doen. Er zijn wettelijke uitzonderingen zoals mensen die mantelzorger zijn of al vrijwilligerswerk doen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=372&terug=1", "body": "\u2018Niets is bestendig, niets is blijvend; het wezen der dingen is verandering\u2019, aldus de Griekse filosoof Heraclitus, die leefde rond het jaar 500 v.C. (535 - 475 v.C.).\n\nAl 500 jaar v\u00f3\u00f3r het begin van onze jaartelling dachten filosofen na over het verschijnsel verandering en nu, ruim 2,5 duizend jaar later worstelen wij nog steeds met het feit dat alles in ons leven en in onze samenleving constant verandert. Eigenlijk is dat de enige zekerheid die wij hebben. Het is de kunst om met die zekerheid op een adequate manier om te gaan. Bedrijven kunnen dat in de regel prima. Ze zullen wel moeten, om te overleven. Dat geldt niet of in ieder geval veel minder voor overheden. Helaas niet, zouden we misschien moeten zeggen, want als gemeenten failliet zouden kunnen gaan, omdat zij zich niet aan maatschappelijke veranderingen aanpassen, dan zouden bureaucratische molens misschien wat sneller malen.\n\nAngst voor verandering, omdat we wel weten wat we hebben, maar niet wat we er voor in de plaats krijgen, weerhoudt mensen maar ook overheden er vaak van om knopen door te hakken en veranderingsprocessen snel en adequaat in te voeren.\n\nDe Partij Westvoorne is van mening dat we er in onze gemeente voor moeten zorgen dat veranderingen tot verbeteringen leiden. Als het bedrijfsleven dat kan, dan kunnen overheden dat toch ook.\n\nNa 19 maart stond in Westvoorne de wereld niet op zijn kop, maar na een misschien wat stroeve start, waarin tijd en moeite genomen werden om een aantal drempels te benoemen en over te stappen, is de nieuwe coalitie voortvarend te werk gegaan. In het algemeen kan gesteld worden dat lastige zaken niet langer vooruit geschoven, maar aangepakt worden. Dat geldt voor slepende kwesties, zoals de bedrijfsverplaatsing aan de Lodderlandsedijk, de glassanering en de gebouwen-discussie in Tinte en voor nieuwe zaken zoals de structuurvisie, de centrumontwikkeling Rockanje en de brede school.\n\nOok niet onbelangrijk is de rol die de coalitie gunt aan de oppositie. Er wordt door ons geluisterd. Suggesties, zoals het voorstel van de Partij van de Arbeid om het taxusafval ten behoeve van de kankerbestrijding in te zamelen, worden overgenomen en in dit geval binnen twee weken geregeld. Oppositie doe uw voordeel met de ruimte die u geboden wordt en laat Westvoorne ook van uw goede idee\u00ebn profiteren.\n\nDe begroting is anders van opzet. Dit is het gevolg van de door de coalitie ingediende motie \u2018Kaders en Controle\u2019. Hierin wordt onder meer gesteld dat, door het ontbreken van een doorlopend en op elkaar aansluitend rapportagesysteem, sturing en controle vanuit de raad lastig is. De Partij Westvoorne gebruikte in het verleden dan ook regelmatig de term \u2018Puzzelboek\u2019 voor de verschillende financi\u00eble rapportages. Wat ontbrak was het overzicht, de ontwikkelingen binnen de verschillende producten, op basis van de oorspronkelijke afspraken over tijd, kwaliteit en budget. Dat overzicht hoort er te zijn, want dat geeft inzicht in wat er in Westvoorne gebeurt, en wat het kost.\n\nDat het samenwerkingsverband Voorne-Putten tot nu toe geen succes is geweest, is alom bekend. Aan de andere kant is er nog steeds het geloof in de meerwaarde en de noodzaak van intergemeentelijke samenwerkingsverbanden.\n\nIn het algemeen kan echter gesteld worden dat het grote manco bij het aangaan van dergelijke samenwerkingsverbanden het ontbreken van duidelijke kaders is. In de eerste plaats moet pas tot samenwerking besloten worden wanneer heel duidelijk in beeld is wat de eigen kracht is, tot hoever die reikt en tot wat men niet zelfstandig in staat is. Dan is duidelijk waarom er bepaalde zaken beter in samenwerking opgepakt kunnen worden. Vervolgens moeten die zaken dan duidelijk, kwalitatief, financieel en procedureel omkaderd worden.\n\nIn maart 2013 hebben Brielle, Bernisse, Spijkenisse en Westvoorne onder de naam Syntrophos, een Shared Service Center opgericht. Onze ICT en een aantal andere gemeentelijke taken zijn daar ondergebracht. De vraag is of die taken destijds duidelijk omkaderd werden? We hebben recentelijk de begroting van Syntrophos ontvangen en wat daarin opvalt zijn de hoge kosten van deze gemeenschappelijke regeling.\n\nZo blijkt dat een ICT werkplek in Westvoorne (nu dus ondergebracht bij Syntrophos) per jaar bijna 6,5 duizend euro kost (\u20ac 6401,34), terwijl het landelijk gemiddelde van zo\u2019n werkplek ongeveer 2,5 duizend euro is (\u20ac 2666,00). Dit verschil van vierduizend euro per werkplek, vraagt wat ons betreft om onderzoek. Wij zullen daarvoor een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=377&terug=1", "body": "De uitbreiding van de Europese unie en de ontwikkelingen in regelgeving rond werken binnen de unie hebben ook hun invloed op Westvoorne. Zo zijn ook wij een echte Europese gemeente. Met name Oostvoorne kent veel arbeidsmigranten, mensen uit alle delen van Europa die hier voor korte of langere tijd komen werken op de Maasvlakte, of in de kassen, of waar dan ook. Nog steeds is het zo dat veel arbeidsmigranten zich niet laten inschrijven in de gemeente, waardoor ze niet meetellen als inwoner en geen gemeentelijke heffingen betalen, die andere inwoners en toeristen wel betalen. Daarnaast is er geen zicht op hun woonomstandigheden of eventuele problemen die spelen. Dat is volgens de Partij Westvoorne geen goede zaak en daarom heeft de PW fractie de onderstaande motie voorbereid en samen met de coalitiepartijen ingediend.\n\n\"We hebben afgelopen jaar wat gesteggeld met problemen over tijdelijke inwoners, arbeidsmigranten die hier tijdelijk in de gemeente verblijven. We hebben een poging gedaan om het in toeristenbelasting te zoeken, we hebben toen ook meerdere malen, en ik meen ook op aangeven van de heer Vriend, gesproken over het model dat in het Westland wordt gehanteerd en we hebben geprobeerd om te leren van de dingen die mis gingen bij de toeristenbelasting en, kijkend naar het Westland, om een motie te bedenken om in ieder geval een eerste stap te zetten om te proberen dit probleem aan te pakken. We vragen het college dan ook om beleid te ontwikkelen om de inschrijving van tijdelijke inwoners te bevorderen en hiertoe in overleg te gaan met de relevante partijen zoals de uitzendbureaus, grote werkgevers en makelaars. En ook dit voorgenomen beleid nog dit jaar met de raad te bespreken. Het idee is dat we hiermee de rechtsongelijkheid bestrijden die er is tussen mensen die wel en niet ingeschreven staan, maar ook om die mensen in beeld te krijgen, want uiteindelijk ben je als gemeente ook verantwoordelijk, wil je ook ander beleid daarop inrichten en is het belangrijk om te weten wie er hier woont\". Aldus PW raadslid Leo Gelderland in zijn inleiding van de motie \"Tijdelijke dorpsgenoten welkom!\".\n\n\n\nPortefeuillehouder Peter de Jong vindt de motie sympathiek en steunt hem. Hij wil het probleem graag ter hand nemen, ook om de door Gelderland genoemde rechtsongelijkheid tegen te gaan. Ebco Vriend van het CDA \u2019voelt er helemaal niets voor\u2019, onder andere omdat in het verleden toch gebleken was dat de Westland methode niet werkte en hij vreest voor het op straat leggen van private gegevens. Wim Hartog van D66 vindt dat die laatste opmerking geen hout snijdt, omdat je natuurlijk niet zo maar alles op straat legt. De motie met wordt met 14 stemmen voor en die ene tegen aangenomen.\n\nDe PW hoopt dat deze motie ertoe zal leiden dat meer arbeidsmigranten zich zullen laten inschrijven en zo meer meedoen als echte Westvoornaars. Ook al is het maar tijdelijk.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=373&terug=1", "body": "Het betoog van PW fractievoorzitter Emma van Blom in de tweede termijn van de Algemene Beschouwingen over de begroting 2015 en de meerjaren begroting 2016, 2017 en 2018 luidt als volgt:\n\n\n\nIn reactie op de door het CDA geuite kritiek in tweede termijn, dat er van de nieuwe lente en het nieuwe geluid van de Partij Westvoorne in deze algemene beschouwingen niets meer over is het volgende:\n\nDaarnaast hebben wij, zoals het CDA ongetwijfeld weet, reeds v\u00f3\u00f3r de verkiezingen onze toekomstvisie onder de titel \u2018Landschapspark Westvoorne\u2019 gepresenteerd. Wij vinden het niet nodig om alsmaar in woorden terug te komen op alle toekomstplannen die daarin genoemd worden. Dit in tegenstelling tot het CDA dat al tien jaar roept om een fietspad door de duinen, maar dat ook in de tijd dat zij zelf in de coalitie zaten niet realiseerden. Wij laten liever zien wat wij doen door het te doen, door slepende problemen, zoals de bedrijfsverplaatsing aan de Lodderlandsedijk en de glassanering op te lossen en af te ronden. Hetgeen na tien jaar modderen ook wel tijd werd! Door het dorpscentrum van Rockanje eindelijk echt aan te pakken, door de ontwikkeling van de Brede School van start te doen gaan (ondanks gemopper van CDA en GBW die ook dat liever vooruitschuiven).\n\nIn het algemeen wil ik mij beperken tot een reactie op de opmerkingen die door CDA en GBW gemaakt zijn over de scherpere wijze van begroting, waarmee een besparing van 6 ton euro gerealiseerd is.\n\nVolgens beide partijen is het blijkbaar beter om vooral niet scherp te begroten, maar flinke reserves in te bouwen voor het geval dat \u2026 (dat wat? is dan de vraag) en de begroting dan maar sluitend te maken met extra bezuinigingen. Zo gebeurde dat inderdaad in het verleden, met als gevolg dat er intern volop met potten geld geschoven kon worden en budgetten niet streng bewaakt werden, want er was immers geld genoeg. De bezuinigingen die voor die ruimte nodig waren, werden ondertussen direct of indirect op onze burgers verhaald.\n\nWij kiezen daarentegen voor een scherpe wijze van begroten, zodat burgers niet onnodig geconfronteerd worden met bezuinigingsmaatregelen, er geen geschuif met potten meer zal zijn en er bij overschrijdingen inderdaad opnieuw bij de raad aangeklopt moet worden. Dat lijkt ons in het kader van onze controlerende taak prima. \n\n Mocht er geld bij moeten dan is dat, gezien onze reserve positie, ook totaal geen probleem. Een gevaar voor onze reservepositie is het dus niet.\n\nVoor ons is het onbegrijpelijk dat door CDA en GBW niet ingezien wordt dat scherp begroten veel gezonder is dan overal maar extra financi\u00eble ruimte voor in te bouwen, daardoor te moeten bezuinigen en dan achteraf te moeten constateren dat die bezuinigingen niet nodig geweest waren. Bovendien zal de jaarlijkse escalatie (inflatie, stijging van lonen en producten) tot steeds hogere kostenschattingen gaan leiden waardoor we dus steeds meer belastinggeld vastzetten, terwijl we daar andere dingen mee hadden kunnen doen. Wij hebben de plicht om heel zorgvuldig met belastinggeld om te gaan en volgens ons valt het oppotten van dat geld daar niet onder, maar scherp begroten en het scherp bewaken van budgetten wel.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=374&terug=1", "body": "PW raadslid John Rouss leidt de motie 'Beleidsruimte' als volgt in:\n\nMet het maken van de begroting 2015 is de basis gelegd voor een, vergeleken met alle voorgaande jaren in het bestaan van de gemeente Westvoorne, strakkere begroting. Hoewel dit onder meer geresulteerd heeft in een besparing van \u20ac 600.000, heeft de Partij Westvoorne toch gemeend de motie' Beleidsruimte' te moeten indienen om te pleiten voor de definitieve continuering van begroten op deze ingeslagen weg. Verder voegt de motie daar voor het jaar 2015 ook nog de doelstelling aan toe van een extra besparing van \u20ac 500.000. De motie stelt bovendien dat deze besparing niet mag leiden tot extra bezuinigingen of verlies van kwaliteit maar zal worden ge\u00efnvesteerd in kwaliteitsverbeteringen op het gebied van leefbaarheid, duurzaamheid, toeristische aantrekkelijkheid en beheer plus onderhoud van de openbare ruimte.\n\n\n\nVerantwoordelijk wethouder Mulder noemt de motie niet alleen sympathiek, maar hij is ook verheugd over het feit dat deze motie een stimulerende werking zal hebben. De motie wordt unaniem aangenomen, waarmee ook de oppositiepartijen gelukkig het duidelijke signaal afgeven het eens te zijn met deze professionele manier van begroten en, samen m\u00e9t de coalitie, in dit opzicht een streep te willen zetten onder het verleden.\n\n\n\n- met ingang van 1 januari 2015 in iedere bestuursrapportage vermeld moet worden welk deel van deze extra besparing gerealiseerd is en welke investeringen en kwaliteitsverbeteringen daarmee gerealiseerd of in gang gezet zijn,\n\n- met ingang van 1 januari 2015 in iedere bestuursrapportage te vermelden welk deel van deze extra besparing gerealiseerd is en welke investeringen en kwaliteitsverbeteringen daarmee gerealiseerd of in gang gezet zijn", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=375&terug=1", "body": "Teneinde het uitvoeren van de motie 'Beleidsruimte' verder te ondersteunen vindt de Partij Westvoorne bij monde van raadslid Jeroen Noordermeer het cruciaal dat er continu\u00efteit en consistentie aangebracht wordt tussen de verschillende rapportages op bestuurlijk en financieel gebied. Jaarrekening, bestuursrapportages, kadernota en begroting moeten naadloos op elkaar aansluiten en met de juiste regelmaat en in de correcte volgorde uitgebracht worden. Om dat te bewerkstellingen dient de PW de motie 'Controlecyclus en begroting' in. \n\n\n\nWethouder Mulder is van mening dat deze motie een enorme uitdaging vormt en ondersteunt hem dientengevolge en aldus. De motie wordt unaniem aangenomen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=376&terug=1", "body": "PW raadslid Leo Gelderland leidt in de vergadering de motie 'Investeren in de jeugd brengt groot rendement' als volgt in: \n\n\"Deze raad heeft onlangs het beleidsplan \u2018hulp en zorg voor de jeugd\u2019 aangenomen, met algemene stemmen, en in dat plan wordt op diverse punten aangegeven hoe belangrijk het is dat er ge\u00efnvesteerd wordt in professioneel jongerenbeleid om aan te sluiten bij de jeugdhulp en combinatiefunctionarissen. Daarbij wordt ook op diverse plekken in dat plan geconstateerd, dat de investeringen in Westvoorne behoorlijk achterblijven bij die van de andere gemeenten. Daarom zou het goed zijn om dat snel op peil te brengen, zodat we niet alleen voluit kunnen gaan presteren in die stelselwijziging per januari 2015, maar ook het hoofd kunnen bieden aan problemen die we de laatste jaren toch constateren. Dan noem ik met name even de overlast die ervaren wordt en ook het drank- en middelengebruik.\"\n\nHij voegde daar later aan toe: \"De PW maakt zich al langere tijd zorgen over de bezuinigingen die werden doorgevoerd in het jeugdwerk in Westvoorne, maar we slaagden er niet in andere partijen te overtuigen van de noodzaak van goed en professioneel jongerenwerk. Recent onderzoek in het kader van het nieuwe beleidsplan voor Hulp en Zorg voor de jeugd bevestigde echter onze mening, dat jongerenwerk van essentieel belang is en dat Westvoorne achterblijft bij andere gemeenten. Daarom hebben we deze motie voorbereid en samen met onze coalitiepartners ingediend.\"", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=378&terug=1", "body": "In de vergadering van de commissiegrondgebied van 3 december werd voor het eerst in deze raadsperiode gesproken over de verdere ontwikkeling van het project De Ruy tweede fase (verder genoemd \u2018dit plan\u2019).\n\nInmiddels is duidelijk geworden dat het college juridisch gebonden is aan afspraken die met de ontwikkelaar (Wavo) daarover gemaakt zijn. Als het plan, zoals dat in de commissie gepresenteerd werd door Wavo, niet door het college in procedure wordt gebracht, dan zal er sprake zijn van een schadeclaim. Hierbij moet opgemerkt worden dat de vorige wethouder steeds ontkend heeft dat er sprake was van een dergelijke bindende afspraak met Wavo[1]. Maar helaas, die ligt er dus wel en het college moet daar maar mee zien te leven.\n\nDaarmee is de kous echter niet af, want de raad is niet gebonden aan enig contract met Wavo. Het komt er nu dus op aan dat de raad haar verantwoordelijkheid neemt en heel zorgvuldig alle argumenten om wel of niet met dit plan in te stemmen tegen elkaar afweegt. Daarmee is in de afgelopen commissievergadering een begin gemaakt.\n\n3. De huidige leegstand in De Ruy eerste fase (en in het algemeen in Westvoorne)\n\nDe huidige woonvisie stamt uit 2008. Bouwen op basis van deze achterhaalde visie kan niet. Begin volgend jaar zal de nieuwe woonvisie gereed zijn en dan zal duidelijk zijn of het bouwplan en de daarin geplande type woningen (12 rijwoningen, 12 boven-benedenwoningen, 27 huurappartementen) in lijn zijn met de nieuwe visie. Aangezien het voor de wethouder moeilijk is de commissie op enigerlei wijze te sturen in een de richting van een negatief oordeel over het plan, is het niet verstandig voorlopend op de nieuwe woonvisie aan de wethouder te vragen of de te bouwen woningen in lijn zijn met de woonvisie. Dat gebeurde in de commissievergadering helaas wel en dus gaf de wethouder het diplomatieke antwoord dat er zeker vraag zou zijn naar de te bouwen huurwoningen. De commissie- en raadsleden zullen dit keer echt zelfstandig een oordeel moeten vellen, want het college kan niet anders dan het plan verdedigen. Daarom moet er gewacht worden op de woonvisie. De raad moet bepalen of dit bouwplan daarin past.\n\nMaar de vraag is of dat met dit plan moet. De angst bestaat dat wanneer er voor iets anders gekozen wordt er weer jaren overheen gaan voor er iets (wat dat dan ook is) gaat gebeuren. Aan de andere kant zou er, ook wanneer dit plan van start gaat, nog een ongewenste wachttijd kunnen ontstaan, omdat de afspraak gemaakt is dat Wavo eerst 70 % van de koopwoningen verkocht moet hebben, voordat met de bouw daarvan begonnen wordt. Er is wel afgesproken dat Wavo uiterlijk op 31 december 2016 de grond voor de koopwoningen van de gemeente zal kopen. Maar de vraag is of ze dan ook gaan bouwen, want daarover staat in het contract niets meer dan dat 70 % van de woningen verkocht moet zijn!?\n\nWe kunnen in relatie tot dit plan niet om de leegstand van fase 1 van de Ruy heen. Daar staan sinds de oplevering in 2009 nog steeds 23 woningen leeg. Dat is een kwart van de woningen die daar gebouwd zijn. Is het dan verstandig om daar nog eens 24 koopwoningen aan toe te voegen, ook al gaat het om een ander type woningen? Ook in dit verband zouden de aanbevelingen van de woonvisie toch afgewacht moeten worden, want verdere leegstand moet echt voorkomen worden. Stel dat er uit de woonvisie naar voren komt dat er vooral vraag naar huurwoningen is, dan moet er nu toch niet besloten worden tot de bouw van 24 koopwoningen in gebied waar al zo veel leegstand is en op een moment waarop alle prognoses wijzen in een verdere stijging van het aantal leegstaande koopwoningen in onze gemeente.\n\n\u2018Rockanje is aan de beurt\u2019 welke politieke partij heeft dat eigenlijk niet gezegd? Geen enkele. Toch is met dit plan Rockanje echt niet aan de beurt. Dat is een feit, ook al zijn er wellicht redenen aan te voeren, waarmee uitgelegd zou kunnen worden waarom er nu dan toch maar voor dit plan gekozen wordt.\n\nUit de woningmarktafspraken die, tijdens de vorige raadsperiode, regionaal gemaakt zijn, blijkt helaas ook dat Rockanje maar mondjesmaat aan de beurt is. In totaal kunnen er volgens die afspraken 257 woningen gebouwd worden tot het jaar 2020. Naast 52 woningen ten behoeve van de glassanering, zullen er 138 woningen in Oostvoorne en 67 in Rockanje gebouwd worden. Volgens de huidige planning krijgt Oostvoorne er dus twee keer zoveel woningen bij als Rockanje. Waaronder de in totaal 57 woningen van dit plan.\n\nDe netto bouwsom (de bouwkosten exclusief de grondprijs) van de 27 huurwoningen van het woonbedrijf bedraagt \u20ac 7.200.000. Dat is per woning van ongeveer 100 m2 een bedrag van 266.666 euro. Hetgeen uitkomt op een m2 prijs van \u20ac 2666. Even googelen leert dat dat een waanzinnig hoge bouwprijs is. Alleen deze prijs zou al voldoende moeten zijn om van dit plan af te zien.\n\nOver deze hoge bouwprijs per m2 wordt echter niets gezegd in de stukken zoals deze aan de commissie aangeboden zijn. Wat er wel in de stukken staat, op pagina 3 en 4 van het voorstel, is hoeveel het woonbedrijf en de gemeente in totaal teveel betaalt voor dit plan. Hieronder wordt dat per onderdeel weergegeven:\n\nIn het voorstel is echter te lezen dat de werkelijke waarde van de grond 1.312.783 euro is.\n\nTevens is in het stuk aangegeven dat de bouwsom van de woningen van het woonbedrijf 7.500.000 euro bedragen en dat dit 300.000 euro te hoog is.\n\nOp pagina 4 van het voorstel staat dat de rente component over 2015 nog niet is meegenomen. Op pagina 4 van de allonge staat bij artikel 7b dat de uiterlijke opleverdatum 31-12-2016 is. Dus ook de rentecomponent van 2016 is nog niet meegenomen. Tevens is op pagina 5 van het voorstel te lezen dat er is gerekend met een rente van 3.2%, dat terwijl de rekenrente van de gemeente juist is vastgesteld van 5 naar 4%. In een goed exploitatie plan worden al deze zaken netjes opgenomen en berekend via de netto contante waarde methode. Dat is hier niet gebeurd.\n\nOndanks de hoge bouwkosten zijn de woningen niet echt duurzaam. Ze voldoen wat dat betreft slechts aan de wettelijke normen van nieuwbouw. Tijdens de discussie over dit aspect van het plan is er aangedrongen op aanscherping van de duurzaamheidsparagraaf. Mede daarom is de besluitvorming naar maart volgend jaar doorgeschoven.\n\nUit de zeven behandelde punten in de commissie grondgebied valt af te leiden dat er heel veel argumenten zijn die tegen het voorstel pleiten. Zelfs het enige argument v\u00f3\u00f3r, namelijk dat we af willen van dat braakliggende terrein en dat er daarom snel ontwikkeld dient te worden, wordt vertroebeld door het feit dat er, zelfs na de datum van aankoop van de grond door Wavo op uiterlijk 31 december 2016, geen zekerheid bestaat dat het totale plan uitgevoerd zal worden. Gezien de grote leegstand in de directe omgeving kan niet uitgesloten worden dat we nog veel langer met een gedeeltelijk braakliggend terrein blijven zitten.\n\nZoals al aan het begin gesteld werd, is de raad nu aan zet. De raad, de fracties en de individuele raadsleden zijn het aan Westvoorne verplicht om met elkaar naar een oplossing te zoeken die in lijn is met de woonvisie, de gedane verkiezingsbelofte en onze duurzaamheidsopgave. Er zal behalve naar een ruimtelijke oplossing voor de ontwikkellocatie ook naar een zo goed mogelijke financi\u00eble onderbouwing gezocht moeten worden. Wellicht moeten eerder genomen standpunten losgelaten worden. Dat is niet vreemd wanneer een plan al 10 jaar oud is. Zeker niet omdat er in die afgelopen 10 jaar juist op de woningmarkt heel veel veranderd is.\n\nLaten we daarom opnieuw naar de ontwikkellocatie kijken en laten we dat dan in samenhang met de hierboven genoemde door de commissie Grondgebied aangedragen punten doen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=379&terug=1", "body": "De Partij Westvoorne heeft in de afgelopen gemeenteraadsvergadering samen met de PvdA een amendement ingediend om de werkaanvaardingspremie te behouden. D66, GBW en CDA steunden ons initiatief. De VVD was tegen en vond, net als wethouder Mulder dat deze premie niet meer past bij de nieuwe Participatiewet, omdat het vanzelfsprekend zou zijn dat mensen aan het werk gaan, ook al gaan ze er in besteedbaar inkomen op achteruit.\n\nDe werkaanvaardingspremie is niet zo maar een extraatje voor mensen die na een tijd in de bijstand werk hebben gevonden, maar een instrument ter bestrijding van een eventuele armoedeval bij het aanvaarden van werk. Er wordt niet met geld gestrooid, er gelden strenge criteria en niet iedereen komt zo maar in aanmerking voor deze premie.\n\nPas als er sprake is van een duidelijke armoedeval, dus als deze mensen die echt op het minimum zitten er ook nog eens aanzienlijk op achteruitgaan in besteedbaar inkomen, kan de werkaanvaardingspremie van \u20ac1200,- over een periode van 6 maanden worden uitgekeerd. Dit is dus ook geen permanente aanvulling van het inkomen, maar bedoeld om in een periode van een half jaar te wennen aan de nieuwe financi\u00eble situatie.\n\nVan de 10 (!) mensen aan wie in de afgelopen drie jaar de werkaanvaardingspremie is verstrekt, heeft iedereen zijn werk behouden. Goed nieuws voor de betrokkenen en het scheelt de gemeente ook nog 10 bijstandsuitkeringen. Een goed begin is hier dus niet het halve, maar het hele werk.\n\nNatuurlijk is het straks onder de nieuwe participatiewet vanzelfsprekend dat je aan het werk gaat als de kans er is, in plaats van in de bijstand te blijven. Maar wat ons betreft is dat nu ook al zo. In die zin verandert er volgens de Partij Westvoorne niets. Werken, meedoen aan de maatschappij, biedt uitzicht en is altijd te verkiezen boven een bijstandsuitkering.\n\n- het aanvaarden van werk weliswaar een vanzelfsprekende zaak is, maar dat er zeker op dit inkomensniveau begrip moet worden opgebracht voor het feit dat een terugval in besteedbaar inkomen wel degelijk een re\u00ebel probleem is en derhalve demotiverend kan werken bij het re\u00efntegratieproces,\n\n- de mogelijkheid tot een werkaanvaardingspremie van maximaal \u20ac1200 in het beleid te handhaven en deze volgens de thans gehanteerde criteria in te zetten, daar waar sprake is van een daadwerkelijke armoedeval;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=381&terug=1", "body": "Een sterk bestuur moet kunnen beschikken over een kwalitatief goede organisatie. Taken worden uitgevoerd vanuit de leidende principes: lokaal, sterk en betrokken. Dit betekent dat we lokaal doen wat lokaal kan. Om kwetsbaarheid te verminderen, kwaliteit te vergroten en/of kosten te reduceren kan ambtelijke samenwerking op Voorne een goede oplossing zijn.\n\nDeelname aan het onderzoek \u2018Voortaan Voorne\u2019 zal ons hierover meer inzicht geven. Daarbij zijn wij van mening dat sommige taken van de gemeente blijvend vragen om een grote mate van lokale betrokkenheid. Deze taken lenen zich dan ook minder goed voor regionale samenwerking. In samenspraak met de ambtelijke organisatie willen wij deze taken in beeld brengen.\n\nVoor de behoefte aan woningen van de inwoners van Westvoorne, voor nieuwkomers en voor het leefbaar houden van de kernen is het noodzakelijk dat er een voldoende en passend aanbod van woningen is. Een gemiddelde groei van minimaal 50 woningen per jaar is daarbij essentieel. Dit aantal is reeds vastgelegd in de afspraken op regionaal niveau voor Voorne-Putten voor de periode tot 2020. Ook daarna is een toename van minimaal 50 woningen per jaar de ondergrens.\n\nIn de onlangs vastgestelde woonvisie is wonen met zorg, betaalbaar wonen, duurzaam wonen en buiten wonen bepaald als richtinggevend voor woningbouwontwikkeling. Belangrijk daarbij is dat de manier waarop mensen willen wonen verandert. Woongroepen, inwoning en co-living, zijn dergelijke nieuwe woonwensen. De gemeente zal zo veel mogelijk aan de wens naar die nieuwe woonvormen tegemoet komen.\n\nHet is de opzet om in 2016 op de Drenkeling de eerste paal te slaan. De opgave is daar betaalbaar wonen en wonen met zorg. Daarnaast zullen kleine projecten in en buiten het dorpsgebied de voorrang krijgen. Nabij de te ontwikkelen brede scholen zal kleinschalige centrumwoningbouw, vergelijkbaar met het onlangs opgeleverde project \u2018Aan de Dorpsweg\u2019, de voorkeur krijgen.\n\nOm in recreatief opzicht onze inwoners en onze toeristen een welkom en veilig gevoel te geven, zal de gemeente zich vooral als gastheer profileren. Voor het strand denken wij in de eerste plaats aan een gastheer en pas in de tweede plaats aan een handhaver (BOA). Een gastheer, die optreedt als intermediair tussen de strandondernemers, gasten en de gemeente.\n\nDaarom zijn wij voornemens om in 2015, op basis van een tweetal uitgewerkte business cases, een besluit te nemen over de realisatie van \u00e9\u00e9n brede school in Rockanje en \u00e9\u00e9n brede school in Oostvoorne. In Rockanje zal de functie van \u2018De Merel\u2019 onderdeel uitmaken van deze nieuwe school. De voorkeurslocatie voor de nieuwbouw in Rockanje is de locatie Hoogvlietlaan/Willem de Waalstraat. De voorkeurslocatie in Oostvoorne is de locatie Kerkplein/Mildenburglaan. In beide ontwikkelingsplannen wordt zo mogelijk ook het wonen in de dorpscentra meegenomen. Realisatie van de school in Rockanje is gepland vanaf 2016 en die in Oostvoorne vanaf 2017.\n\nDe Meander, De Merel en De Man bieden onderdak aan veel (sport)verenigingen en culturele evenementen, maar zorgen ook voor een jaarlijks te kort van anderhalf miljoen euro. We kunnen er niet omheen, dat het huidige kostenniveau te hoog is. In de eerste plaats zal een benchmarkonderzoek moeten uitwijzen wat een redelijk kostenniveau is. Op basis daarvan zullen maatregelen genomen worden om tot een effectievere exploitatie te komen. De mogelijkheid van commerci\u00eble exploitatie van De Meander en De Man zal daarbij zeker worden overwogen. De functie van De Merel zal invulling krijgen binnen de te ontwikkelen brede school in Rockanje. Uitgangspunt bij het zoeken naar andere exploitatiemogelijkheden is dat iedereen deel moet kunnen nemen aan het culturele en sportieve leven.\n\nGoede sportaccommodaties zijn noodzakelijk om sport voor jong en oud blijvend toegankelijk te laten zijn. Dit vergt van verenigingen veel creativiteit en inzet. De gemeente hoort sportverenigingen daarin te ondersteunen en moet samen met hen nadenken over maatregelen of aanpassingen in het beheer van de accommodaties om zodoende de toekomst van de verenigingen zeker stellen.\n\nGewerkt wordt volgens het principe van de \u2018menselijke maat,\u2019 met een directe benadering via een fysiek loket en door persoonlijke gesprekken. Vanuit de gedachte \u2018de gemeente komt naar u toe\u2019, zal gezocht worden naar mogelijkheden om de bereikbaarheid van het gemeentehuis en de dienstverlening voor ouderen te verbeteren. Tevens wordt onderzocht of dienstverlening aan huis of in de wijk tot de mogelijkheden behoort.\n\nDe in de toekomst uit te voeren taken \u2013 ook die van de buitendienst - worden bezien in het licht van de besluitvorming rond het traject \u2018Voortaan Voorne\u2019. Dit op basis van het uitgangspunt dat taken, die een belangrijke verbondenheid hebben met de lokale situatie, lokaal behartigd moeten blijven.\n\nLos van politieke kleur kent Westvoorne een traditie waarin wordt omgekeken naar inwoners die zorg of ondersteuning nodig hebben. De recente beleidswijzigingen, waarin decentralisatie van zorgtaken en een transformatie van de zorg centraal staan, vragen naast de traditionele aanpak echter ook om nieuw beleid en nieuwe initiatieven. Deze zijn nodig om zeker te stellen dat goede zorg bereikbaar blijft voor iedereen, zodat elke inwoner van Westvoorne zijn of haar plaats in onze samenleving kan innemen. Toekomstperspectief voor onze jeugd en de mogelijkheid om veilig en gezond op te groeien binnen onze gemeente zijn van groot belang, evenals de mogelijkheid om gezond en veilig ouder te worden in Westvoorne. Iedereen telt mee en iedereen doet mee.\n\nDe begroting alsook de jaarrekening dient zodanig te zijn dat er sprake is van een gezonde bedrijfsvoering, waarbij er voldoende weerstandsvermogen is. Het spreekt voor zich dat een transparant financieel beleid, alsook een transparante P&C cyclus essentieel is. Het ingezette financi\u00eble veranderingsproces zal verder vormgegeven worden. Volgende stappen om te komen tot een volledig transparant financieel systeem, waarin de verschillende bevoegdheden en taken van college en raad duidelijk in beeld gebracht worden, zullen met alle betrokken partijen gezet worden.\n\nDit akkoord is in uitstekende sfeer tot stand gekomen, omdat beide partijen de visie delen dat het besturen van een gemeente gebaseerd moet zijn op verantwoordelijkheid en lokale betrokkenheid. Wij hebben er alle vertrouwen in dat wij dit coalitieprogramma de komende jaren succesvol zullen uitvoeren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=385&terug=1", "body": "In de inleiding zal Rens van der Blom, initiatiefnemer en uitvoerder van het transformeren van het Oude Raadhuis tot een multifunctioneel centrum, vertellen wat er in dit opzicht tot nu toe gebeurd is en wat er nog te gebeuren staat.\n\nVerder zal er gesproken worden over de bouw van energieneutrale woningen in Westvoorne. De geplande appartementen aan De Ruy bijvoorbeeld zullen als \u2018nul-op-de-meter-woningen\u2019 worden neergezet. Ook voor bestaande huurders is een uitgebreid pakket aan energieverlagende maatregelen in voorbereiding: reeds in 2016 zal een eerste blok woningen in respectievelijk Oostvoorne en Rockanje omgevormd worden naar energieneutraal!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=384&terug=1", "body": "De Menselijke Maat\n\n\n\nInleiding\n\nHet was de Griekse filosoof Protagoras (481-411 v.C) die ergens rond het 450e jaar v. Chr. stelde: \u2018de mens is de maat van alle dingen\u2019. Een uitspraak die hem, vanwege goddeloosheid, verbanning uit Athene opleverde. \n\n\u2018De menselijke maat\u2019 is een uitdrukking die tegenwoordig weer veel gebruikt wordt en we worden er niet meer om verbannen, omdat we niet zoals Protagoras daarmee de mens boven de goden plaatsen, maar wij geven er mee aan dat wij niet willen dat systemen of computers in plaats van mensen ja of een nee zeggen.\n\nIn de bekende tv serie \u2018Little Britain\u2019 wordt dat prachtig uitgebeeld door de acteur David Edgar Walliams in the sketch \u201cComputer says no\u201d:\n\n\n\n\n\nDat het zo niet moet, is wel voor iedereen duidelijk maar helaas gebeurt het toch te vaak dat mensen in systemen vastlopen, terwijl dat niet zou gebeuren wanneer de menselijke maat richtinggevend en doorslaggevend zou zijn bij het nemen van beslissingen. Vanuit die gedachten willen wij hetgeen de afgelopen periode bereikt is en hetgeen wij in deze resterende raadsperiode nog willen realiseren, beschouwen.\n\n\n\nDe problematiek rond de enorme vluchtelingenstroom uit oorlogsgebied gaat niet aan Westvoorne voorbij. Dat mag ook niet. Waar de Nederlandse gemeenten gezamenlijk voor een opgave staan, kan het niet zo zijn dat een gemeente in goede doen als Westvoorne aan de kant blijft staan. De 10 extra woningen die Westvoorne aan statushouders biedt, lijken in het licht van de totale opgave een bescheiden bijdrage, maar betekenen ook extra druk op onder andere participatiebudgetten, wachtlijsten voor woningen en begeleiding. We zullen in Westvoorne gezamenlijk een extra inspanning moeten leveren, om ervoor te zorgen dat de nieuwe inwoners snel als dorpsgenoten kunnen meedoen en bijdragen aan onze samenleving. De recente discussie heeft ons geleerd dat goede informatie aan onze burgers hierbij van essentieel belang is.\n\nEen blik over de schouder en een blik vooruit\n\nIn het afgelopen jaar heeft de PW afscheid genomen van coalitiegenoot VVD, wat ook tot een afscheid van D66 heeft geleid. De twee lokale partijen Partij Westvoorne en Gemeentebelangen Westvoorne hebben elkaar gevonden in een nieuw gevormde coalitie in de gezamenlijke wens om Westvoorne vooruit te brengen, als zelfstandige gemeente. De fracties werken op een prettige manier samen, zonder achteruit te kijken en met respect voor elkaars kwaliteiten.\n\nWat is er bereikt en wat gaan wij doen op het gebied van financi\u00ebn en organisatie\n\nZorgdragen voor de menselijke maat binnen organisaties en systemen, betekent in de eerste plaats het gebruik van leesbare en begrijpelijke taal. \n\nDoor een begroting te maken op basis van beleidskeuzen, wordt duidelijk waarom er geld uitgegeven wordt. Tevens wordt daarmee voorkomen dat er onnodig allerlei potjes met gemeenschapsgeld gereserveerd worden voor \u2018je weet maar nooit\u2019. Om ervoor te zorgen dat ons gemeenschapsgeld goed ge\u00efnvesteerd wordt, zullen wij een amendement over investeringen in onze leefomgeving indienen.\n\nDe begroting is zeer goed leesbaar en er is door de focus op het collegeprogramma een duidelijke en overzichtelijke lijn aanwezig. Er is dan ook met betrekking tot het financi\u00eble rapporteringssysteem een enorme stap voorwaarts gemaakt. Daarnaast is de begroting niet alleen sluitend, maar is er voldoende financi\u00eble ruimte voor nieuw beleid. Ons weerstandsvermogen is uitstekend en laat daarnaast een verbetering tenopzichte van 2015 zien.\n\n\n\nMet \u2018Voortaan Voorne\u2019 is een eerste stap gezet richting een ambtelijke fusie tussenHellevoetsluis, Brielle en Westvoorne. \n\nWij zijn een voorstander van ambtelijke samenwerking en wij staan zeker niet negatief tegenover een ambtelijke fusie. Wij hebben echter wel een aantal kritische vragen gesteld bij de uitkomsten van het onderzoek \u2018Voortaan Voorne\u2019. \n\nSamenwerking met andere gemeenten is een manier om een aantal taken beter uit te voeren. Maar tot samenwerking zou pas besloten moeten worden wanneer heel duidelijk in beeld is wat de eigen kracht is, tot hoever die reikt en tot wat men niet zelfstandig in staat is. Veel gemeenten hebben daarom een \u2018Beleidsnota verbonden partijen\u2019 opgesteld. Westvoorne echter niet. Wij zullen daarvoor een motie indienen.\n\n\n\nWat is er bereikt en wat gaan wij doen op het gebied van zorg en welzijn\n\nDe participatiesamenleving vraagt van ons \u2018dichtbij de burgers\u2019 te staan en dat kan alleen als we hierin gestructureerd optrekken met inwoners, belangengroepen en professionals in onze gemeente. De Partij Westvoorne wil investeren in buurtnetwerken zodat mensen meer contact krijgen met elkaar. We zullen buurtinitiatieven steunen en daarvoor ruimte opnemen in de begroting. Nieuw mantelzorgbeleid wordt ontwikkeld en biedt kansen om mantelzorgers daadwerkelijk te ondersteunen. Mantelzorgers zijn vaak overbelast en de ervaring leert dat het moeilijk is om hulp te vragen. \n\nWe willen het mogelijk maken dat mantelzorgers bij acute problemen direct hulp kunnen inroepen en zonodig gebruik kunnen maken van een maaltijdvoorziening.\n\nEr moet een innovatief en ambitieus aanbod van activiteiten komen voor jongeren in Westvoorne, waarin ruimte is voor talentontwikkeling. Deze activiteiten moeten aangeboden worden door mensen aan wie jongeren zich kunnen optrekken en die tot de verbeelding spreken. Dit kunnen jongeren zijn en/of inwoners van Westvoorne die hun passie willen delen, we denken aan ICT, techniek, sport etc. De PW verwacht meer ambitie van het jeugdwerk op dit gebied en dient een motie in om het jeugdwerk een specifieke opdracht mee te geven.\n\nWe moeten ons bewust zijn van het feit dat er mensen met beperkingen wonen in onze gemeente en goed kijken naar de toegankelijkheid in de dorpen voor dorpsgenoten en bezoekers met een (visuele) beperking. Voor de inrichting van de tweede fase Ruy zullen wij hierover een motie indienen op basis van de richtlijnen van agenda 22, maar u zult begrijpen dat wij dezelfde toegankelijkheid willen in onze gehele gemeente, dus bijvoorbeeld ook bij de ontwikkeling van de Drenkeling.\n\n\n\nWat is er bereikt en wat gaan wij doen op het gebied van Ruimtelijke ordening\n\nEen belangrijk bestuurlijk uitgangspunt van de Partij Westvoorne is dat plannen ontwikkeld moeten worden op basis van een visie. Daarom is er de eerste jaar van deze raadsperiode hard gewerkt aan het opstellen van visies. Dat heeft geresulteerd\n\nin het een visie voor de dorpscentra Rockanje en Oostvoorne, een woonvisie en een omgevingsvisie voor ons totale grondgebied. Op basis hiervan zijn vervolgens een aantal nieuwe projecten van start gegaan, een aantal reeds lopende projecten soms in gewijzigde vorm opgepakt en verschillende beleidsnota\u2019s opgesteld. Teveel om in deze enkele minuten spreektijd te behandelen, dus ik zal mij beperken tot het noemen van: de planontwikkeling van de twee brede scholen, regelingen met betrekking tot het gebruik van bijgebouwen en B&B, een gewijzigde afronding van de Ruy tweede fase, in samenwerking met burgers de ontwikkeling van Tintestijn en dievan het oude gemeentehuis Oostvoorne, de afronding van het slepende glasproject en een nieuw stedenbouwkundig plan voor de Drenkeling.\n\nVoor Westvoornse en met name voor de ambtelijke organisatie is dit een enorme hoeveelheid projecten tegelijkertijd, dat beseffen wij, maar aan de andere kant is Rockanje echt aan de beurt en is het noodzakelijk om zorg te dragen voor passende\n\nonderwijslocaties voor onze schoolgaande jeugd. Om dit alles op een zo kort mogelijke termijn te realiseren, zullen wij een amendement indienen waarmee voor deze projecten extra gelden beschikbaar gemaakt worden.\n\n\n\nTot slot\n\nMet deze begroting heeft het college de financi\u00eble onderbouwing voor het beleid van de komende vier jaar aangeboden. De raad is nu aan zet om daar kritisch naar te kijken. Wij hebben gemeend een aantal moties en amendementen te moeten opstellen, niet omdat wij de begroting anders niet goed zouden kunnen keuren, maar omdat wij van mening zijn dat er een aantal zaken moeten worden toegevoegd, er zo hier en daar meer ambitie getoond zou kunnen worden, sommige zaken sneller gerealiseerd zouden kunnen worden en andere om meer onderbouwing vragen. Hierbij dien ik onze moties en amendementen in. In onze tweede termijn zullen wij die nader toelichten.\n\n\n\nNamens de Partij Westvoorne dank ik u voor uw aandacht.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=11&terug=1", "body": "Inleiding\n\n Iedere gemeente, hoe klein ook, moet beleid ontwikkelen op basis van een visie. Veel van de huidige Westvoornse problemen ontstaan, omdat er geen onderliggende visie bestaat of, zoals in het geval van de ontwikkeling van het dorpscentrum Rockanje, de bestaande visie\u201cRuim Rockanje\u201d niet als richtlijn gebruikt is geworden. Het resultaat daarvan is, dat er voortdurend ad-hoc besluiten genomen worden, zoals het plaatsen van een boom op het dorpsplein, omdat er al zolang beloofd is iets aan dat plein te doen, of het verkopen van een stuk duingebied, omdat het toevallig aardig wat geld opbrengt.\n\n Bij het opstellen van een gemeentelijke visie gaat het om een veelheid van vragen, antwoorden en gegevens, zowel op maatschappelijk als landschappelijk gebied. Alleen wanneer deze in samenhang met elkaar gesteld, gegeven en verwerkt worden, kan een goed onderbouwde toekomstvisie opgesteld worden, op basis waarvan richting gegeven kan worden aan toekomstige ontwikkelingen.\n\n In deel I van deze toekomstvisie wordt ingegaan op een aantal bestuurlijke, maatschappelijke en landschappelijke veranderingen, die leidend geweest zijn bij het opstellen van deze visie.\n\n In deel II wordt die toekomstvisie onder de naam \u2018Landschapspark Westvoorne\u2019 beschreven en in deel III wordt aangeven welke mogelijkheden er zijn om het Landschapspark te realiseren.\n\n1. Bestuurlijke veranderingen\n\n De afgelopen jaren is er veel gesproken over gemeentelijke herindeling. Door minister Plasterk werd de term \u2018100.000 plus gemeenten\u2019 gelanceerd, waarmee hij aangaf dat het minimale aantal inwoners van een gemeente 100.000 moest zijn. Na veel kritiek op dat idee werd het gelukkig weer afgevoerd, maar de discussie over gemeentelijke opschaling en herindeling is gebleven.\n\n1.1. Herindeling versus zelfstandigheid \n\n Volgens voorstanders van gemeentelijke opschaling en in ons geval herindeling, zouden alleen grote gemeenten in staat zijn op een goede wijze de extra taken in het kader van de decentralisaties uit te voeren. Dat werd met de invoering van de Wet maatschappelijke ondersteuning (Wmo) ook gezegd. Kleine gemeenten bleken echter heel goed in staat die wet naar behoren in- en uit te voeren. Zo ook de gemeente Westvoorne. Daarnaast hebben verschillende wetenschappelijke onderzoeken, ondermeer van de universiteit Groningen en Tilburg, uitgewezen, dat herindelingen niet kostenbesparend, maar zelfs over een periode van ongeveer tien jaar kostenverhogend zullen werken. Ook werd niet aangetoond, dat de bestuurlijke kwaliteit door herindeling zal verbeteren.\n\n Er zijn, volgens die onderzoeken geen noodzakelijke redenen aan te voeren om voor herindeling van kleine gemeenten te kiezen. Het is derhalve een kwestie van keuze.\n\n De Partij Westvoorne kiest op dit moment zeker voor een zelfstandig Westvoorne. Niet omdat Westvoorne het op dit moment bestuurlijk gezien zo geweldig doet, maar omdat wij er zeker van zijn dat Westvoorne alles in huis heeft om haar bestuurlijke taken goed te kunnen uitvoeren.\n\n1.2. Samenwerking op basis van kracht en kwaliteit\n\n Samenwerking met andere gemeenten is een manier om een aantal taken beter uit te voeren.\n\n Het samenwerkingsverband Voorne-Putten (SVP) bestaat al geruime tijd. Helaas heeft de recentelijk uitgevoerde bestuurskrachtmeting door BMC, waarin onderzoek gedaan is naar regionale bestuurskracht van de gezamenlijke gemeenten op Voorne-Putten (Bernisse, Brielle, Spijkenisse, Hellevoetsluis en Westvoorne) uitgewezen, dat het met die samenwerking droevig gesteld is. Dat kan en dat moet beter.\n\n Volgens de Partij Westvoorne is het grote manco bij het aangaan van intergemeentelijke samenwerkingsverbanden het ontbreken van duidelijke kaders. Er wordt geroepen \u2018we moeten samenwerken, want dat is beter\u2019. Er wordt echter nergens duidelijk gesteld waarom en in welk geval samenwerking beter is. De volgende simpele vragen worden niet gesteld:\n\n - welke taken gaan wij in samenwerking met andere gemeenten oppakken,\n\n - waarom is het beter om die taken gezamenlijk op te pakken,\n\n - welk doel wordt nagestreefd (kwalitatief en financieel),\n\n - wanneer moet dat doel bereikt zijn,\n\n - wie gaat wat doen om dat doel te bereiken?\n\n In plaats van het stellen van dergelijke vragen wappert de stuurgroep Voorne-Putten, bestaande uit burgemeesters en gemeentesecretarissen met een groot vaandel waarop staat \u2018samenwerking moet\u2019. De stuurgroep krijgt echter niets voor elkaar omdat, volgens de stuurgroep, iedere gemeente zijn eigen welvaren voorop stelt en omdat, alweer volgens de stuurgroep, dat niet zo zou moeten zijn.\n\n Dat laatste is heel raar. Natuurlijk komt een gemeente voor het belang van zijn eigen burgers op. Waarom zou men iets in samenwerking oppakken wanneer men daar slechter van wordt?\n\n Tot samenwerking moet pas besloten worden wanneer heel duidelijk in beeld is wat de eigen kracht is, tot hoever die reikt en tot wat men niet zelfstandig in staat is. Dan is duidelijk waarom er bepaalde zaken beter in samenwerking opgepakt kunnen worden. Vervolgens moeten die zaken dan duidelijk, kwalitatief, financieel en procedureel omkaderd worden.\n\n De Partij Westvoorne wil voor een aantal ambtelijke taken vaststellen of die wellicht beter in Voorne-Putten verband opgenomen kunnen worden. Dat zullen niet meteen alle taken zijn. Datzelfde geldt voor taken die nu nog bij de stadsregio ondergebracht zijn. Steeds moeten daarbij de vragen gesteld worden \u2018welke taken en waarom\u2019? Het is buiten kijf, dat de jeugdzorg eilandbreed opgenomen dient te worden, aangezien de problematiek van de jeugdzorg zelf gemeentegrensoverschrijdend is. Daarnaast heeft de provincie ons de opdracht gegeven het woningbouwprogramma eilandbreed op te pakken. Dat zal moeilijk zijn, omdat individuele gemeenten woningbouwprojecten zullen moeten inleveren.\n\nHet Rijk heeft, in verband met een \u2018ongewenste vierde bestuurslaag\u2019, besloten tot afschaffing van de stadsregio\u2019s, waaronder de stadregio\u2019s Haaglanden en Rotterdam. Deze regio\u2019s houden per 1 januari 2015 (of later) op te bestaan.\n\n De Metropoolregio Rotterdam den Haag is een reactie op dat Rijksbesluit. Ook andere grote steden (Amsterdam, Groningen, Utrecht, Almere) ontwikkelen voor hun eigen gebied een Metropoolregio. Omdat de gemeente Westvoorne binnenkort onderdeel zal uitmaken van de Metropoolregio, zal de toekomstvisie voor onze gemeente \u2018metropool-proof\u2019 moeten zijn. In hoofdstuk 8 van deel II wordt hier nader op in gegaan.\n\n2. Maatschappelijke veranderingen\n\n Westvoorne is geen eiland op zich. Er zijn daarom allerlei zaken van buiten de gemeente, die invloed hebben op de toekomst van onze gemeente. In dit hoofdstuk wordt ingegaan op deze invloeden.\n\n De hieronder genoemde lijst van maatschappelijke veranderingen is zeker niet compleet, maar is bedoeld om aan te geven wanneer binnen een gemeente maatschappelijke veranderingen optreden die van invloed zijn op toekomstige ontwikkelingen. Wanneer er bij het opstellen van een toekomstvisie voorbij gegaan wordt aan die veranderingen zal een visie onbruikbaar blijken en eerder een negatieve dan een positieve invloed op ontwikkelingen hebben.\n\n In deel II zal aangegeven worden op welke wijze in de geschetste toekomstvisie de invloeden van buiten opgepakt worden.\n\n2.2. Demografische ontwikkelingen\n\n Naast deze toename van kleinere huishoudens (kleinere gezinnen en alleenstaande jongeren en ouderen) staan demografische ontwikkelingen. Alle prognoses voorspellen dat het aantal inwoners in Westvoorne zal dalen. Voor heel Voorne-Putten moet uitgegaan worden van een bevolkingskrimp van 10 %. Er is echter tot 2020 nog wel sprake van een toename van het aantal huishoudens. Na 2020 zal ook in dat opzicht de dalende trend inzetten.\n\n Behalve bevolkingskrimp krijgt Voorne-Putten ook te maken met ontgroening en vergrijzing. Het spreekt voor zich dat deze demografische ontwikkelingen direct van invloed zijn op de woningmarkt en op de vraag naar de hoeveelheid en het type woningen waar Westvoorne behoefte aan zal hebben. Op dit moment, wanneer de verschillende gemeenten vasthouden aan hun huidige woningbouwprogramma, is er sprake van een groot overaanbod aan woningen. Gezamenlijk gaan die programma\u2019s uit van de bouw van 3.700 woningen terwijl er hooguit vraag zal zijn naar 1.300 woningen.\n\n De Partij Westvoorne hanteert hierbij de gegevens uit Stec Groep B.V. \u2018Brede Woningmarktverkenning Voorne-Putten\u2019 d.d. 5 december 2013.\n\n Een bijkomend probleem vormt het grote aantal leegstaande woningen. In Westvoorne staat op dit moment 10 % van alle woningen leeg.\n\n2.3. Dorpskernen, middenstand en koopgedrag\n\n Ons koopgedrag is aan het veranderen. Er wordt steeds meer online in webwinkels geshopt en we zijn minder afhankelijk geworden van het winkelaanbod in de directe omgeving. Was het een aantal tientallen jaren geleden nog gewoon dat een van de ouders geen baan had en daardoor meer tijd in de eigen woonomgeving doorbracht, zo is het nu gewoon geworden dat er tweeverdieners zijn. De dagelijkse boodschappen worden nu tussen de bedrijven door en het liefst in \u00e9\u00e9n keer in een grote supermarkt gedaan.\n\n Dat alles maakt het voor de middenstand in onze woonkernen steeds moeilijker om voldoende omzet te genereren. De voorspelde bevolkingskrimp komt daar nog bovenop. \n\n Leegstand van winkels is daar het directe gevolg van. Onze woonkernen zullen er door deze ontwikkelingen anders uit gaan zien. Anders is niet per se slechter, tenzij er door gebrek aan visie niets gedaan wordt aan de leegstand van winkels en woningen. Er zal gezocht moeten worden naar mogelijkheden om onze dorpen aantrekkelijk te houden. Het dorpse woonmilieu, waarover als een bijzondere, positieve eigenschap gesproken wordt, zal die bijzondere aantrekkelijkheid in de toekomst wel waar moeten maken. \n\n \n\n3. Landschappelijke veranderingen\n\n Ook de agrarische sector is aan het veranderen. De kleine, gemengde bedrijven zijn inmiddels zo goed als volledig uit het landelijke gebied verdwenen. De land- en (glas)tuinbouwbedrijven worden steeds grootschaliger en daarnaast krijgen de voormalige kleine bedrijven vaak een tweede leven als burgerwoning met hobbydieren of als semi professioneel bedrijf, zoals een boerderijcamping of een paardenpension.\n\n De oorspronkelijke, kleinschalige polders in Westvoorne hebben, gedeeltelijk door ruilverkavelingen, het karakter van grootschalige, open polders gekregen, zoals deze ook in andere gebieden in Nederland aanwezig zijn.\n\n In het binnenduinrandgebied, het gebied waarin ook de van oudsher aanwezige kleine, beschutte polders lagen en nog steeds liggen, heeft meer natuurontwikkeling plaatsgevonden.\n\n Ons natuur- en duingebied is, mede dankzij Europese regelgeving, grotendeels behouden gebleven. Onze stranden, hoewel ze er nog liggen en nog steeds de naam strand dragen, liggen nu ingeklemd tussen de Haringvlietdam in het zuiden en het Maasvlakte gebied in het Noorden. Op het kleine stukje open zee in het westen is zich een grote zandbank aan het vormen. Wat daar de gevolgen van zullen zijn voor ons strand is nog moeilijk te voorspellen.\n\n3.1. Industri\u00eble activiteiten en infrastructuur\n\n De grootste landschappelijke verandering in ons gebied wordt veroorzaakt door de ontwikkeling van de Rotterdamse haven. Dit is ook van grote invloed op de infrastructuur en met name op de verkeersbelasting van ons gebied. De Westvoorneweg, ooit bedoeld als een uitvalsweg en verbindingsweg tussen Rockanje en Oostvoorne, wordt nu ook druk gebruikt als doorgaande weg voor containervervoer vanaf de Maasvlakte richting het zuiden en vice versa. \n\n Door al het industri\u00eble vervoer over de weg en het toegenomen woon-werkverkeer van en naar het havengebied is er weinig ruimte meer voor toeristisch verkeer. Aangezien Westvoorne zich toch nog steeds graag als recreatieve gemeente verder wil ontwikkelen, zal er gezocht moeten worden naar andere vormen van toeristisch verkeer en vervoer.\n\nInleiding\n\n Om Westvoorne, als groene, landelijke gemeente aan de rand van het enorme, alsmaar uitdijende industri\u00eble havencomplex, toekomstbestendig te maken, zal gezocht moeten worden naar die ene bijzondere kwaliteit die Westvoorne haar eigen inwoners, haar toeristen, de Metropoolregio Rotterdam Den Haag en dat industri\u00eble complex te bieden heeft. We zullen moeten zoeken naar het \u2018unique selling point\u2019 (USP) van onze gemeente en naar de allesomvattende term waarmee alle kwaliteiten en toekomstmogelijkheden van ons gebied aangeduid kunnen worden.\n\n De Partij Westvoorne heeft gekozen voor de term \u2018Landschapspark Westvoorne\u2019 als USP van Westvoorne.\n\n Het Landschapspark Westvoorne omvat ons totale grondgebied. Daarin zijn vier typen landschap te onderscheiden:\n\n 1. dorpen\n\n 2. binnenduinrand (kleine poldertjes en natuurgebieden)\n\n 3. open poldergebied (ruilverkavelingsgebieden)\n\n 4. duinen, natuurgebieden en strand\n\n Van belang voor de toekomst van ons grondgebied is om voor deze vier typen vast te stellen welke eigenschap zij zullen moeten inbrengen om een bijdrage te leveren aan het Landschapspark als USP, binnen het grotere geheel van Voorne-Putten en het nog grotere geheel van de Metropoolregio Rotterdam Den Haag. Van belang daarbij is dat ons USP los moet staan van een onzekere bestuurlijke toekomst.\n\n1.1. Tinte\n\n Ons kleinste dorp, Tinte, is een lintdorp. Eventuele toekomstige woningbouw moet aansluiten bij dat profiel. Dat wil zeggen, dat niet gekozen moet worden voor de bouw van een extra woonwijk, vergelijkbaar met de Weidehof, maar juist voor lintbebouwing. Om van het dorp Tinte \u00e9\u00e9n geheel te maken en de noord en zuidzijde van het dorp ruimtelijk gezien met elkaar te verbinden, zou lintbebouwing, op zeer beperkte schaal en in aansluiting bij het agrarische karakter van het dorp, langs de Kade een goede mogelijkheid zijn. Daarnaast kan gedacht worden aan de verbouw van voormalige agrarische bebouwing, zodat deze geschikt gemaakt wordt voor bewoning van meerdere huishoudens. Wij denken dan met name aan woningen voor (jonge) starters en/of ouderen.\n\nTinte zal helaas, vanwege het gebrek aan leerlingen, de basisschool Tintestein moeten sluiten. Tintestein is een prachtig schoolgebouw, ontworpen door Tjeerd Kuipers. Tinte en Tintestein zijn het waard dat er gezocht wordt naar een nieuwe bestemming voor het schoolgebouw. Gedacht kan worden aan bijvoorbeeld atelierruimte in combinatie met tentoonstellingsruimte voor kunstenaars en architecten. Een dergelijk gebruik vergt veel minder aanpassingen aan het gebouw dan bijvoorbeeld de omvorming naar woningen.\n\n De Odiaan in Tinte is de afgelopen periode meerdere keren in commissies en raad onderwerp van gesprek geweest. De Odiaan is aan een grondige renovatie toe om dienst te kunnen blijven doen als multifunctionele accommodatie voor Tinte. De Partij Westvoorne vindt dat de fondsen voor een dergelijke renovatie in de gemeentelijke begroting moeten worden gevonden. Een andere mogelijkheid is subsidie bij de stadsregio aan te vragen zoals dat ook voor projecten in Oostvoorne en Rockanje gebeurd is. Waar het geld dan ook vandaan komt, er moet zo snel mogelijk worden gestart met het toekomstbestendig maken van de Odiaan.\n\n Voor alle accommodaties en dus ook voor de Odiaan, geldt dat gekeken moet worden naar de mogelijke uitbreiding van functies en combinaties van functies.\n\n De opdracht voor Tinte, als onderdeel van het Landschapspark Westvoorne, is zich als kleine kern binnen het grote agrarische landschap te profileren. In hoofdstuk 3 wordt ingegaan op het recreatief medegebruik van het agrarische gebied door aanleg van recreatieve routes. Tinte zou de uitvalsbasis van deze routes kunnen worden met bijvoorbeeld een fietscaf\u00e9, een B&B en een \u2018Camping municipal de Tinte\u2019.\n\nHet oudste deel van Rockanje is de Dorpsweg. Het dorp heeft zich in de loop der tijd vanaf de Dorpsweg verder uitgebreid. Het huidige dorpscentrum, van oudsher dus niet het centrum van het dorp, heeft echter de uitstraling van \u2018het hart van het dorp\u2019 nu meer dan ooit nodig. Het moet niet alleen een aantrekkelijk centrum worden voor de bewoners van Rockanje, maar ook voor toeristen. Rockanje heeft toeristen nodig om leegloop van winkels te voorkomen en omgekeerd zal Rockanje de toerist wat moeten bieden. Omdat het totale woningbouwprogramma van Westvoorne drastisch naar beneden bijgesteld zal moeten worden, moet bouwen aan de \u2018Noordrand\u2019 in combinatie met een grondige facelift van het dorpsplein prioriteit moeten krijgen boven alle andere bouwprojecten. Om Rockanje voor toeristen een aantrekkelijke plaats te maken, moet gebruik gemaakt worden van de natuurlijk schoonheid van het meertje De Waal. Dat kan door het dorpsplein richting De Waal te openen en \u2018het water naar het dorp toe te halen\u2019. Daarnaast moet de kerk weer een gezichtsbepalend bouwwerk in het centrum van Rockanje worden. We willen dit project middels een combinatie van winkels, horeca en woningbouw vorm geven. Om te zorgen, dat er sprake zal zijn van betaalbare huren voor ondernemers en bewoners moet onderzocht worden of het gemeentelijk woonbedrijf het project zelf kan ontwikkelen en zowel de bedrijfspanden als de woningen in de verhuur kan nemen.\n\n1.3. Oostvoorne\n\n Een van de oudste dorpsvormen van Zuidwest-Nederland is het ringdorp. Deze ontstonden tussen 950 en 1100. Hoofdkenmerk van dit type is de \u2018ring\u2019, de kom waaromheen de bebouwing gegroepeerd is. Oostvoorne is het enige voorbeeld van een ringdorp op Voorne-Putten. De voormalige kern van de heerlijkheid Voorne is zeker al v\u00f3\u00f3r de systematische bedijkingen uit de tweede helft van de twaalfde eeuw ontstaan.\n\n Mogelijk was de ring van Oostvoorne oorspronkelijk een plein met eromheen een aantal boerderijen. De kerk zou dan eerst later op dit plein zijn verrezen, waarmee de aanvankelijk open ruimte werd omgevormd tot kerkring. In de nabijheid bouwden de heren van Voorne bovendien hun burcht. (1)\n\n In Oostvoorne zijn de laatste jaren veel bouwwerken geplaatst met verschillende bouwstijlen. Volgens ons komt dat niet ten goede aan het eigen karakter van Oostvoorne. Om in dat opzicht in de toekomst sturing te geven aan bouwplannen zal er voor heel Westvoorne, zowel voor het buitengebied als de woonkernen, een architectuurnota opgesteld moeten worden.\n\n Oostvoorne en Rockanje moeten niet elkaars concurrent worden, maar moeten elkaar juist gaan aanvullen. Toch zal ook Oostvoorne in moeten zetten op toeristische ontwikkelingen, maar dan gericht op een andere doelgroep dan die van Rockanje. Zakelijk toerisme en een combinatie van recreatie en welzijn gericht op ouderen sluiten beide goed aan op het reeds bestaande profiel van Oostvoorne. Bij zakelijk toerisme kan gedacht worden aan het organiseren en huisvesten van seminars, en \u2018dagen in het groen\u2019.\n\n Een nieuw kuuroord met verblijfsaccommodatie zou prima passen bij het Oostvoorne van weleer. Bij nieuwe toeristische ontwikkelingen zal daarnaast altijd rekening gehouden moeten worden met mensen met een lichamelijke beperking. Dat geldt zeker voor de toegankelijkheid van onze duinen en het strand. Een \u2018elektrisch autostrand\u2019 voor minder validen of een strand dat toegankelijk is voor golfkarretjes zou, als vervanging van het oude autostrand, een prachtig initiatief zijn. Oostvoorne heeft al een mountainbikebaan maar nog geen rollator- of scootmobielbaan. \n\n De Man op het Dorpsplein zou veel meer dan nu een centrumfunctie moeten gaan vervullen. Dat kan alleen wanneer de exploitatie uit handen gegeven wordt aan een commerci\u00eble uitbater. Dan wordt het ook mogelijk daar een terras te realiseren en een Grand Caf\u00e9.\n\n (1) Zie Peter Don, 'Voorne-Putten,, Zeist 1992\n\n2. Binnenduinrand\n\n Het binnenduinrand gebied vormt de overgang tussen de grote polders landinwaarts en de duinen met daarachter het strand en de zee. Een gebied dat cultuurhistorisch van grote waarde is, omdat de geschiedenis van het ontstaan van het Hollandse cultuurlandschap nog steeds in de dijkpatronen en het krekenstelsel te zien is.\n\n Het landschappelijk en cultuurhistorische karakter van het binnenduinrandgebied biedt mogelijkheden op het gebied van ecotoerisme en excursies, zowel voor volwassenen als voor kinderen en jongeren. Door teveel te focussen op Westvoorne als strandvakantieoord worden deze mogelijkheden op dit moment te weinig gebruikt. Daarbij komt dat, hoewel de grote campings jaarlijks veel toeristen herbergen die onze stranden bezoeken, wij niet verwachten dat die groep kampeerders zich nog substantieel uit zal breiden. Wij verwachten eerder een grotere vraag naar kleinere kampeerfaciliteiten. Onze gemeente is bij uitstek geschikt is voor het kamperen \u2018bij de boer\u2019 en op kleine natuurcampings.\n\n Het thema \u2018Historisch Westvoorne\u2019 is een aantrekkelijk onderwerp voor excursies en werkweken voor scholen. Hiermee is een nieuwe groep \u2018toeristen\u2019 aan te trekken, die ook buiten de vakantieperioden van de verschillende verblijfsaccommodaties gebruik kunnen maken. De binnenduinrand, als uniek cultuurhistorisch erfgoed, waar geen schaalvergroting als gevolg van ruilverkaveling opgetreden is, is binnen het grote geheel van de Metropoolregio Rotterdam Den Haag een plaats om stil te staan bij het ontstaan van ons landschap, om terug te gaan naar een tijd zonder cijfers over economische vooruitgang en grote industri\u00eble belangen. Een plaats om even op adem te komen.\n\n3. Open poldergebied\n\n Tussen de 12de eeuw en de 18de eeuw zijn de polders in Westvoorne ontstaan. In het midden van de vorige eeuw heeft de schaalvergroting binnen de agrarische sector geleid tot ruilverkaveling. Daardoor is het grote open polderlandschap ontstaan met daarin de steeds groter wordende agrarische bedrijven. Ons agrarische landschap zal, door veranderingen in de agrarische bedrijfsvoering, blijven veranderen. Wanneer wij enerzijds de openheid van onze polders in stand willen houden en anderzijds de agrarische bedrijven mogelijkheden willen bieden om zich toekomstbestendig te kunnen ontwikkelen dan zal er duidelijke beleid opgesteld moeten worden met betrekking tot het gebruik van het agrarische landschap. \n\n Van belang voor het Landschapspark Westvoorne is de beleving van die grote, open ruimte. Het spreekt daarom voor zich, dat wat open is ook open moet blijven. Voor verdere verstedelijking van de poldergebieden is daarom in deze toekomstvisie geen ruimte. Om de beleving van het open polder gebied mogelijk te maken, moet recreatief medegebruik van het agrarisch gebied mogelijk gemaakt worden. Een voorbeeld van een dergelijk recreatief medegebruik is het \u2018Texel model\u2019 waarin boeren natuurbeheerders worden en agrarische activiteiten gecombineerd worden met de aanleg van houtwallen, wandel-, fiets- en ruiterpaden.\n\n In het Landschapspark wordt ruimte gegeven aan bedrijven, maar daarvoor wordt wisselgeld gevraagd in de vorm van recreatief medegebruik van werksporen en natuurbeheer in de vorm van bijvoorbeeld onderhoud aan houtwallen. In het Landschapspark zijn de agrarische bedrijven een \u2018open economie\u2019, ze zijn zichtbaar en gedeeltelijk begaanbaar. Ze worden daarnaast gekoppeld aan educatie door rondleidingen voor scholen te organiseren.\n\n4. Duinen, natuurgebieden en strand\n\n De duinen en de natuurgebieden met hun unieke en rijke vegetatie en meer dan honderd soorten broedvogels hebben een beschermde natuurstatus binnen Europa gekregen. Die beschermde status is voor Westvoorne van levensbelang. Want Europese regels zijn sterke wapenen in de strijd tegen de almaar uitbreidende industri\u00eble activiteiten van het Havenbedrijf en de milieu effecten daarvan op Westvoorne.\n\n Die prachtige natuur is er en laten we daar dus dankbaar gebruik van maken om het Landschapspark Westvoorne op de kaart te zetten. Door te zorgen voor goede recreatieve verbindingen, zowel wandel- fiets- scootmobielpaden als ruiterroutes, tussen de dorpen, het poldergebied, de binnenduinrand, de duinen en het strand, zal het hele grondgebied van Westvoorne gebruikt kunnen worden als Landschapspark.\n\nDe stranden van Rockanje en Oostvoorne zijn niet meer wat ze eens, voor de uitbreiding van de Rotterdamse haven en de aanleg van Maasvlakte 1 en 2, geweest zijn. Dat is een gegeven waar we mee moeten leven. Inzetten op de ontwikkeling van een badstrand lijkt om die reden niet een zinvolle exercitie. De concurrentie van de Zeeuwse stranden en die van Hoek van Holland is daarvoor te groot. Onze stranden zijn een aanvulling op en een onderdeel van het totale aanbod van het Landschapspark, waarin de beleving van de natuur in al haar verscheidenheid centraal staat. Daarom zullen onze stranden hun eenvoudige uitstraling moeten behouden. Een heerlijke plaats om het hele jaar door te wandelen en op mooie dagen van de zon te genieten.\n\n5. Wonen in het Landschapspark Westvoorne\n\n Westvoorne zal zich moeten profileren als de mooiste, beste leefomgeving binnen onze Metropoolregio. Een leefomgeving is meer dan een prettig huis. Het is ook de buurt, het dorp en de voorzieningen op het gebied van winkels, scholen, sport, recreatie en cultuur, zowel voor de jeugd als voor ouderen. De vraag is water moet gebeuren om deze totale leefomgeving, ondanks de bevolkingskrimp, de vergrijzing en andere maatschappelijke veranderingen, toekomstbestendig te maken.\n\n De vraag naar betaalbare woningen is nog steeds groter dan het aanbod, maar op dit moment staat ongeveer 10 % van de woningen in onze gemeente leeg. En zoals gezegd heeft Westvoorne daarbij te maken met vergrijzing en krimp van de bevolking. De Partij Westvoorne ziet daarom weinig in grote nieuwbouwprojecten, maar wel in nieuwbouw op beperkte schaal en het verruimen van de mogelijkheden om bestaande grote woningen om te vormen tot meerdere kleinere eenheden en geschikt te maken voor bewoning door meerdere gezinnen of alleenstaanden. Zo worden huizen, die al lang op de markt zijn, wellicht verkoopbaar. Daarnaast zouden ook kleine woningen samengevoegd kunnen worden tot \u00e9\u00e9n woning om op die manier te voldoen aan de vraag naar meer woonruimte.\n\n Kortom in plaats van bouwen, zal het moeten gaan om \u2018verbouwen\u2019 van de bestaande woonvoorraad, zowel van woningen in particulier bezit als van de woningen van het gemeentelijk woonbedrijf. Eventuele sloop van een aantal oude huurwoningen, geeft de mogelijkheid tot aanpassing van het huurwoningenbestand aan de huidige vraag naar een bepaald type woning.\n\n Met het woningbouwprogramma zal geanticipeerd moeten worden op de bevolkingskrimp en op de veranderingen met betrekking tot de samenstelling van de huishoudens. Het uitgangspunt voor het realiseren van bouwplannen in Westvoorne moet de behoefte aan woningen en de haalbaarheid van plannen zijn. Om deze behoefte te bepalen, zal er voorafgaand aan een woningbouwplan altijd een marktonderzoek uitgevoerd moeten worden door een daarvoor gekwalificeerd bureau. Een onderzoek, zoals dat bijvoorbeeld voor het bouwplan De Rots uitgevoerd is door een lokale makelaar, voldoet niet aan die eis.\n\n6. Ondernemen in Westvoorne Valley\n\n De toeristische mogelijkheden die hierboven geschetst werden, zijn voor een groot deel afhankelijk van investeringen van ondernemers. Dat geldt ook voor het aanbod van winkels en horecagelegenheden. Westvoorne heeft haar ondernemers hard nodig. De gemeente zal daarom ondernemers moeten faciliteren. Er zal ruimte geboden moeten worden aan zzp\u2019ers, aan het uitoefenen van beroepen aan huis en aan kleinschalige overnachtingsmogelijkheden aan huis, zoals hostels of een B&B.\n\n Het omvormen van bijzondere gebouwen binnen de bebouwde kom of van voormalige agrarische bedrijven in het buitengebied moet daarom, onder bepaalde voorwaarden, mogelijk worden. Daarnaast zou de gemeente zelf voor huisvesting van jonge ondernemers en zzp\u2019ers moeten zorgen.\n\n De gemeente Westvoorne zou, naar Amerikaans model, haar eigen, bescheiden, \u2018Westvoorne Valley\u2019 moeten cre\u00ebren, door in eventueel aan te kopen, leegstaande gebouwen kantoorruimte aan te bieden aan ondernemers, kunstenaars, architecten en zzp\u2019ers. Door die ruimte te bieden kunnen kunstenaars en ondernemers elkaar inspireren en heeft Westvoorne jonge ondernemende mensen iets te bieden.\n\n Tot slot wordt met deze huisvestingsmogelijkheden leegstand van gebouwen, een trieste aanblik in onze dorpen, tegengegaan.\n\n7. Onderwijs, zorg en welzijn voor jong en oud\n\n Het ontbreekt in Westvoorne aan onderwijsmogelijkheden na het basisonderwijs. Dat is een van de redenen dat jongeren voor hun vervolgopleidingen naar elders vertrekken. Zolang dat op Voorne-Putten is, blijven zij soms nog wel thuis wonen, maar veelal verlaten de jonge mensen na hun middelbare school Westvoorne. Mochten ze een paar jaar later terug willen komen dan blijkt dat, door te dure woningen, vaak onmogelijk. \n\n Omdat Westvoorne wel een grote groep ouderen telt en die groep in de komende periode zelfs groter zal worden, zou een middelbare opleiding zorg en welzijn, prima in onze gemeente passen. Naar jongeren, die opgeleid zijn in zorg en met name in welzijn voor ouderen, zal in de komende jaren steeds meer vraag komen. Ook op dit gebied kan de gemeente een bijdrage leveren. Naast gesprekken daarover te voeren met ouderen, mantelzorgers, ouderenbonden, onderwijsinstellingen en zorgaanbieders kan de gemeente zorgen voor zowel onderwijshuisvesting als voor studentenhuisvesting. Door een opleiding in welzijn voor ouderen te faciliteren, zullen niet alleen onze oudere inwoners een goed maatschappelijk leven kunnen leiden, ook als zij daarbij aangewezen zijn op hulp, maar het zal tevens het aantal jonge inwoners in onze gemeente doen toenemen.\n\n Niet alleen in Tinte, maar ook in de andere kernen, is er sprake van een terugloop van het aantal leerlingen. Samenwerking tussen en samenvoeging van scholen is daardoor noodzakelijk. Dat is echter niet genoeg. Wil Westvoorne ook voor jonge ouders en hun kinderen de plaats om te wonen zijn, dan zal er gezorgd moeten worden voor scholen, die veel meer te bieden hebben dan goed onderwijs. De school moet een plaats worden waar ieder kind van 0 tot 12 jaar een veilige plek heeft en waar het de hele dag kan verblijven. Waar gesport kan worden, waar onderwijs op cultureel gebied zoals muziek, dans, toneel en beeldende kunst gegeven wordt in combinatie met voor- en naschoolse opvang. Kortom, het moet een plaats zijn waar iedere ouder zijn of haar kind met een gerust hart achterlaat. Een brede school dus in de breedste betekenis van het woord. Dat zal jonge ouders eerder doen kiezen voor Westvoorne als veilige leefomgeving dan voor een stedelijk gebied met al zijn culturele aantrekkelijkheden. \n\n Om de ontwikkeling van de brede school nu echt in gang te zetten, moet daarvoor op zeer korte termijn een fysieke locatie, zowel in Rockanje als in Oostvoorne, bepaald worden. De vrijkomende locaties van de oude scholen moeten een herbestemming krijgen, bijvoorbeeld als kleine woningbouwlocaties of studentenhuisvesting of de gebouwen zelf moeten een andere bestemming krijgen. Misschien als locatie voor middelbaar beroepsonderwijs, zorg en welzijn.\n\n8. Bestuurlijke toekomst\n\n Of en hoe lang Westvoorne als zelfstandige gemeente zal voortbestaan, is op dit moment onduidelijk. Het is eveneens onduidelijk of de verschillende samenwerkingsvormen, zowel op Voorne-Putten schaal als op metropoolschaal, onze bestuurlijke kwaliteit positief zullen be\u00efnvloeden. Veel zal afhangen van de visionaire en bestuurlijke vermogens van onze bestuurders. \n\n Bij ieder toekomstig bestuurlijk model past echter het Landschapspark Westvoorne. Het heeft een intrinsieke waarde, die niet afhankelijk is van bestuurlijke veranderingen. Ons Landschapspark bestaat al en het zal blijven bestaan ook al zal dat gebied in de toekomst misschien een andere gemeentelijke naam gaan dragen of onderdeel uitmaken van het metropolitaanse landschap. De kwaliteit van ons gebied kan en moet alleen veel duidelijker onder de aandacht gebracht worden en veel beter benut worden.\n\n Westvoorne zal binnenkort onderdeel gaan uitmaken van de Metropoolregio Rotterdam Den Haag. De oprichting van die Metropoolregio is gebaseerd op de economische belangen en het grote geld van de Metropoolregio zal ingezet worden voor de zogenaamde \u2018pijlers\u2019 vervoer en economie. Ondanks pogingen van onder andere de gemeente Westvoorne zullen er vooralsnog geen gelden beschikbaar zijn voor de ontwikkeling van de \u2018pijler groen\u2019. Wel wordt in de visie van de Metropoolregio gesteld, dat groen, natuur en recreatiemogelijkheden belangrijke succesfactoren voor de ontwikkeling van de Metropoolregio zijn.\n\n Hoewel Westvoorne qua inwoneraantal (\u00b114.000) een kleine gemeente is, is het qua oppervlakte een van de grootste gemeenten binnen de Metropoolregio (97,52 km2). Ruimte is schaars binnen Nederland en zeker binnen de Metropoolregio Rotterdam-Den Haag. Dat maakt Westvoorne een belangrijke gemeente binnen de Metropool.\n\n Daarnaast wordt Westvoorne gekenmerkt door een heel divers landschap met de hiervoor beschreven polders, natuurgebieden, duinen en strand. In dat opzicht is het een uniek gebied. Dit unieke karakter is onmisbaar binnen de Metropoolregio. Het is het USP van Westvoorne, dat vooralsnog als economisch belang ingebracht zal moeten worden. Wij zullen zelf aan moeten geven wat wij de Metropoolregio te bieden hebben en welke rol wij daarin willen spelen. Dat is niet alleen voor de Metropoolregio van belang, maar er wordt tegelijkertijd mee voorkomen dat onze eigen identiteit binnen het grote geheel van de Metropoolregio verloren gaat.\n\n1. Het landschapspark Westvoorne als compensatiegebied\n\n Het Landschapspark Westvoorne heeft investeerders nodig en de industrie heeft compensatiegebieden nodig. Die twee noden kunnen gelenigd worden door zowel in Nederland als in andere Europese landen, het Landschapspark Westvoorne als mogelijk compensatiegebied onder de aandacht van de industrie te brengen. Niet om onze polders onderwater te zetten, maar om aan onze polders natuur toe te voegen. Het gaat dan om de aanleg van natuurlijke wandel-, fiets- en ruiterpaden op een zodanige wijze dat de oude polderstructuur van v\u00f3\u00f3r de ruilverkaveling weer zichtbaar gemaakt wordt en om, waar mogelijk, het herstel van ons krekenstelsel. Dit in combinatie met de aanleg van landschapseigen houtwallen (ter compensatie van CO2 uitstoot elders). Om de weidevogels weer ruimte te geven zouden kleine, onrendabele stukken grond als natuurlijke akkers benut kunnen worden.\n\n De compensatie binnen het Landschapspark Westvoorne moet gericht zijn op de ontwikkeling van natuur met recreatief medegebruik binnen het bestaande agrarische landschap. Het spreekt voor zich, dat om dit te kunnen realiseren overleg nodig zal zijn met de agrarische sector. Hun medewerking is noodzakelijk voor het welslagen van de ontwikkeling van het Landschapspark. Zoals reeds in hoofdstuk 3 gesteld werd, staat tegenover het recreatief medegebruik van agrarische grond de mogelijkheid voor agrarische bedrijven om uit te breiden naar een schaal, die voor een toekomstbestendige bedrijfsvoering nodig is.\n\n Naast de agrarische sector is de industrie, zowel in Nederland als in Duitsland, van belang. Bij eventuele industri\u00eble uitbreidingen moet het Landschapspark Westvoorne dan ook als compensatiemogelijkheid in beeld zijn. Enerzijds zal de gemeente daarom kennis moeten vergaren over regelgeving en richtlijnen in dit opzicht en anderzijds zal er gelobbyd moeten worden bij bedrijven, waarbij de eigen idee\u00ebn over het Landschapspark onder de aandacht gebracht moeten worden.\n\n3. Nieuwe bezoekers van het toekomstige Landschapspark Westvoorne\n\n Naast de reeds aanwezige toeristen, voor wie het aan te leggen Landschapspark een reden moet zijn om hier vooral te blijven komen, zal ingezet moeten worden op sportieve recreanten, op kinderen, op ouderen en op zakelijk toerisme. In het Landschapspark worden sport, recreatie en educatie gekoppeld. \n\n De sportieve recreant moet kunnen wandelen (met hond), fietsen, paardrijden, skaten, surfen, kitesurfen, duiken en golfen. Misschien kan hij\u2019s winters zelfs schaatsen op de aangelegde polderbaan, die vanuit het glastuinbouwgebied van energie voorzien wordt om het ijs in perfecte conditie te houden. Maar hij kan ook een dag naar de proeftuin gaan om \u2018jam uit eigen tuin\u2019 te maken.\n\n Ook kinderen kunnen van alle sportieve mogelijkheden gebruik maken en kunnen daarin ook les krijgen. Daarnaast is er een groot educatief aanbod in de vorm van excursies of activiteiten. Mogelijkheden in dat opzicht zijn excursies naar bijvoorbeeld de duinhuisjes, agrarische bedrijven en de Biber Bunker. Het ontstaan van het Hollandse cultuurlandschap is een uitstekend educatief thema voor jong en oud. Voor het organiseren van werkweken of schoolprogramma\u2019s is het Landschapspark daarom bij uitstek geschikt. Er zijn bovendien voldoende betaalbare overnachtingsmogelijkheden in een aantal, speciaal daarvoor omgebouwde voormalige agrarische gebouwen.\n\n Voor ouderen geldt, dat zij naast het sportieve aanbod, gebruik kunnen maken van een zogenaamd \u2018wellness\u2019 aanbod in het Wellnesspark, waar het vanzelfsprekend dag en nacht heerlijk vertoeven is. Het Landschapspark is bovendien heel goed begaanbaar voor mindervaliden.\n\n Zakelijk toerisme kan, naast het hierboven genoemde aanbod, gebruik maken van prachtige faciliteiten voor het houden van seminars en \u2018dagen in het groen\u2019 en dat op nog geen twintig minuten afstand van het industri\u00eble havencomplex Europoort en Maasvlakte 1 en 2.\n\n Voor de regio Rotterdam is het Landschapspark Westvoorne d\u00e9 plek voor dagrecreatie. Er zijn tal van actieve recreatiemogelijkheden, in combinatie met een prachtige landelijke omgeving, duinen en strand. Er zijn aantrekkelijke dorpen en het is mogelijk om gebruik te maken van het recreatieve vervoer over het water, zodat u met uw fiets van Rotterdam naar de \u2018halte\u2019 Landschapspark Westvoorne kunt varen.\n\nIn het Landschapspark worden vakanties voor ruiter en paard aangeboden, met de daarbij behorende overnachtingsmogelijkheden. Een Hippisch Centrum zou een goede aanvulling op het huidige aanbod kunnen zijn.\n\n Er zijn goede routes aangelegd, voorzien van \u2018aanlegplaatsen\u2019 en er zijn op centrale plaatsen parkeerplaatsen voor trailers. Deze centrale plaatsen, waar routekaarten verkrijgbaar zijn, kunnen ook door wandelaars en fietsers gebruikt worden. Er is ook even tijd voor de jaarlijkse controle bij de paardentandarts in een heuse bunker. Voor kinderen zijn er paardenkampen, waar paardrijles genomen kan worden en ook geleerd kan worden hoe paarden verzorgd moeten worden.\n\n Met uw hond op vakantie is geen enkel probleem in het Landschapspark Westvoorne. Er zijn voldoende hotels en vakantiebungalows waar u met uw hond welkom bent. Behalve op het strand, zijn er grote losloopgebieden en door houtwallen omsloten wandelpaden waar uw hond veilig en vrij is. Daarnaast worden er hondentrainingen gegeven en er is even tijd voor een hondenmassage bij \u2018De Gelukkige Hond\u2019. In het Landschapspark worden eveneens cursussen en opleidingen dierenverzorging gegeven.\n\n4. Bereikbaarheid\n\n De bereikbaarheid van Voorne-Putten is en blijft een groot probleem. In het kader van de ontwikkeling van de Metropoolregio Rotterdam Den Haag is een goede infrastructuur noodzakelijk. De aanleg van de Blankenburgtunnel zal zeker bijdragen aan een betere en snellere verbinding.\n\n Voor het welslagen van het Landschapspark Westvoorne is met name de bereikbaarheid van ons gebied voor toeristen van belang. Uitbreiding van de bestaande watertaxi vanuit Rotterdam, zodat via het Hartelkanaal naar Westvoorne gevaren kan worden, zou een geweldige verbetering betekenen. Een andere mogelijkheid is een aansluiting op de pont van Hoek van Holland naar de Maasvlakte. Een dagtochtje naar Westvoorne wordt zo, zonder daarvoor in de file te moeten staan, heel eenvoudig en leuk. Ook een schoolklas kan op die manier gemakkelijk een dagje naar Westvoorne.\n\n5. Beleid en communicatie\n\n Een aantal zaken op het gebied van communicatie is vrij eenvoudig te realiseren. Het gaat daarbij om goede bewegwijzering en communicatie over ons gebied, over onze natuur, onze verschillende landschapstypen, onze dorpen en over de reeds bestaande recreatieve mogelijkheden. Daarnaast zouden een aantal nieuwe activiteiten per direct opgepakt kunnen worden. Daarbij kan gedacht worden aan het organiseren van mountainbike wedstrijden en een jaarlijkse strandloop en het aanbieden van excursies rondom thema\u2019s die reeds aanwezig zijn in Westvoorne (agrarische sector, cultuurhistorie), in combinatie met educatieve en sportieve werkweken voor scholen uit de regio. \n\n Om het Landschapspark op de kaart te zetten, zullen er marketing en beleidsplannen opgesteld moeten worden die gericht zijn op verschillende doelgroepen (investeerders en gebruikers) en op de vier landschapstypen binnen het Landschapspark. Vervolgens zullen, door middel van een advertentiecampagne, de recreatieve mogelijkheden van het Landschapspark Westvoorne onder de aandacht van alle mogelijke ge\u00efnteresseerden, gebruikers en investeerders, gebracht moeten worden.\n\n6. Huiskamerbijeenkomsten Olaertsduyn\n\n Deze toekomstvisie is voortgekomen uit een lange reeks gesprekken tussen een groot aantal burgers, zowel leden als niet-leden van de Partij Westvoorne, gedurende een serie \u2018huiskamerbijeenkomsten\u2019 in de Huiskamer van het Conferentiecentrum Olaertsduyn naar aanleiding van de oprichting van de Metropoolregio Rotterdam Den Haag. Het thema tijdens de bijeenkomsten, waarvan de eerste reeds begin 2012 plaatsvond, was de positie van Westvoorne binnen de Metropoolregio. De leidende vragen tijdens de bijeenkomsten waren:\n\n - Wat heeft Westvoorne de Metropoolregio te bieden, waar kan het proces be\u00efnvloed worden en wat is een mogelijke bedreiging voor onze gemeente?\n\n - Hoe kunnen wij Westvoorne zo op de kaart kunnen zetten, dat de Metropoolregio ons nodig heeft en hoe voorkomen wij dat de eigen identiteit van Westvoorne verloren gaat?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=382&terug=1", "body": "Nadat de Partij Westvoorne op dinsdag 19 mei in een extra coalitieoverleg het vertrouwen in de VVD als coalitiepartner opgezegd had, waarmee de coalitiebreuk een feit was, hebben GBW en PW in een aantal zeer goede en effectieve bijeenkomsten een nieuw coalitieakkoord opgesteld. Het resultaat ligt voor u op tafel. Dit akkoord zal verder concreet uitgewerkt worden in een collegeprogramma.\n\nWat mij tijdens de gesprekken die we met elkaar gevoerd hebben het meest opgevallen is, is ons enthousiasme om samen als twee lokale partijen aan het werk te gaan. We kunnen ons voorstellen dat men zich zal afvragen: \u2018Waarom nu wel en een jaar gelden niet?\u201d Het simpele antwoord is, dat daar dit jaar blijkbaar voor nodig was.\n\nOns coalitieakkoord, bestaande uit tien ambities, is vanuit een lokaal perspectief opgesteld. Dat wil zeggen dat onze gemeente, onze inwoners en onze leefomgeving centraal gestaan hebben. Ook in de toekomst, bij het nemen van besluiten, zal dat zo zijn. Wij zijn in de eerste plaats gekozen volksvertegenwoordigers van Westvoorne. Wij willen niet van bovenaf besluiten nemen, maar dat doen in samenspraak met onze inwoners. Daarvoor is goede, open communicatie en betrokkenheid van burgers bij het ontwikkelen van plannen nodig.\n\n\u2018Lokaal doen wat lokaal kan\u2019 zal in het kader van regionale samenwerking (die wij overigens van harte ondersteunen) en in het traject Voortaan Voorne, ons uitgangspunt zijn. Zorg dragen voor een zo effici\u00ebnt mogelijke gemeentelijke organisatie staat bij ons voorop, maar ook hier geldt dat er oog is voor de ander en dat er dus met zorg omgegaan zal worden met het personeel. Een gemeentelijke organisatie is geen commerci\u00eble instelling waarbij het maken van winst voorop staat. De belastinggelden die wij ontvangen behoren wij te besteden aan onze gemeente. Een gezond en transparant financieel beleid is de voorwaarde om daarin weloverwogen keuzen te kunnen maken.\n\nHet voor u liggende akkoord is in uitstekende sfeer tot stand gekomen, omdat beide partijen de visie delen dat het besturen van een gemeente gebaseerd moet zijn op verantwoordelijkheid en lokale betrokkenheid. Wij hebben er alle vertrouwen in dat wij dit coalitieprogramma de komende jaren succesvol zullen uitvoeren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=12&terug=1", "body": "3. Kan per kans aangegeven worden of deze binnen een ambtelijk samenwerkingsmodel gerealiseerd kan/zal worden, of op z\u2019n minst hoe groot de kans op realisatie van de benoemde kans is?\n\nIn Voortaan Voorne wordt onder 10, in het kader van waarborgen, wel aandacht gevraagd voor ambtelijke cultuurverschillen maar niet voor verschillen in de organisatiestructuren.\n\nOp dit moment is er een verschil in organisatiestructuur tussen Hellevoetsluis enerzijds en Brielle en Westvoorne anderzijds. Hellevoetsluis hanteert het regiemodel en Brielle en Westvoorne het \u2018traditionele\u2019 model. Dit verschil wordt nergens in Voortaan Voorne benoemd, terwijl met het voorkeursmodel, de ambtelijke fusie, \u00e9\u00e9n ambtelijke organisatiestructuur zal ontstaan. Voordat een eventueel (principe) besluit genomen kan worden over een nieuwe organisatiestructuur, zal duidelijk moeten zijn in hoeverre er te grote verschillen in opvatting over die organisatiestructuur bestaan.\n\n6. Waarom is het verschil in organisatiestructuur tussen Hellevoetsluis enerzijds en Brielle en Westvoorne anderzijds niet in Voortaan Voorne benoemd?\n\nIn de loop van de jaren zijn een aantal gemeentelijke taken binnen diverse samenwerkingsverbanden georganiseerd. Goede voorbeelden hiervan zijn de gezamenlijke sociale dienst van Brielle en Nissewaard en de ICT samenwerking van Brielle, Westvoorne en Nissewaard. In het rapport wordt de diversiteit aan samenwerkingsverbanden echter niet als een sterke oplossing beoordeeld.\n\nDe interviews laten \u2018beelden van medewerkers bij samenwerken\u2019 zien. Het is niet duidelijk waarop die beelden gebaseerd zijn en in hoeverre het om een algemeen of een zeer persoonlijk beeld gaat. Het is ook niet duidelijk welk beeld een probleem of een oplossing voor een probleem aangeeft. Welk probleem wordt bijvoorbeeld opgelost met de \u2018kans bij samenwerking\u2019 wanneer het beeld van de bijbehorende huidige situatie \u2018goed\u2019 of \u2018hoog\u2019 is?\n\nDe interviews geven geen duidelijk inzicht in de sterkte of de zwakte van een gemeentelijke organisatie doordat (zoals ook reeds onder II genoemd wordt) er slechts een lijst met kansen als uitkomst van de interviews genoemd wordt, waarbij sommige kansen zich blijkbaar ook voordoen wanneer het beeld van de huidige situatie heel goed is.\n\nIn het onderzoek wordt op meerdere plaatsen verwezen naar \u2018ervaringen in het land\u2019. Een onderbouwing daarvan, bijvoorbeeld in de vorm van een verwijzing naar een onderzoek, ontbreekt. Dat geldt ook voor de ervaring die ons leert dat een taakstelling bij ambtelijke fusies van 7-10 % haalbaar geacht wordt.\n\nHoewel aangegeven wordt dat matrix (10b) geen exacte wetenschap is, maar een beeld geeft van de score van de vier mogelijke vormen van ambtelijke samenwerking, wordt vervolgens de matrix wel gebruikt om aan te geven dat een ambtelijke fusie d\u00e9 best passende variant van ambtelijke samenwerking is. Ook hier wordt weer verwezen naar \u2018ervaringen in het land\u2019.\n\nDoordat het hele rapport tekort schiet op het gebied van deugdelijke onderbouwingen van hetgeen gesteld wordt en er op basis van beelden in plaats van op feiten conclusies getrokken worden, is het niet mogelijk de eindconclusie van het rapport, dat wil zeggen dat een ambtelijke fusie d\u00e9 best passende variant is, te delen.\n\n15. Kan, in de vorm van een SWOT analyse, aangegeven worden waar de sterkte of de zwakte (plus kansen en bedreigingen) van de drie gemeenten liggen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=386&terug=1", "body": "De begroting 2016 is daarmee een mooi document geworden waarin we ruimte hebben gevonden voor onze ambities. Deels zijn die verwoord in het \u201cnieuw beleid\u201d en deels komen die tot uitdrukking in onze interpretatie en uitwerking van bestaand beleid zoals bijvoorbeeld ons sociaal, ruimtelijk en voorzieningen beleid. De \u201czachte lading\u201d van de 3D\u2019s, de Omgevingsvisie voor Westvoorne en onze inzet op de realisatie van toekomst-bestendige brede scholen zijn hier voorbeelden van. De komende jaren zullen we als college doorgaan om deze kwaliteit toe te blijven voegen aan onze mooie gemeente.\n\nDe begroting 2016 is ook het document geworden waarin we de trend om jaarlijks de woonlasten voor inwoners te laten stijgen hebben (kunnen) doorbreken. De gemeente Westvoorne is ten opzichte van haar omgeving, voor inwoners een relatief dure gemeente. De oorzaak ligt in het langdurig opeenstapelen van investeringen in het verleden. Met de begroting 2016 nemen wij afscheid van deze manier van werken. De komende jaren zullen wij het financieel beleid blijven richten op het niet langer laten stijgen van de woonlasten voor de inwoners.\n\nSamen werken aan Westvoorne is niet altijd eenvoudig. Recent, in september denk ik, hadden wij een raadsvergadering waarin de politieke partijen hier in de raad overduidelijk met elkaar van mening verschilden maar tijdens het debat ook naar elkaar konden en bleven lachen en luisteren. Dat was mooi om te zien en bracht m.i. energie voor iedereen. Inhoudelijke verschillen kunnen bestaan maar als de onderlinge verhoudingen dat kunnen hebben om het zo maar te zeggen, is dat alleen maar mooi, geeft het kleur.\n\nDe bijdrage van de fracties in de begrotingskrant vond ik in dat licht door de band genomen ook positief. Deels zeker ook kritisch, maar ambities werden herkend en voor een behoorlijk deel ook gezamenlijk beleefd. Een aantal fracties gaven zelfs ook aan dat de \u2018verschillen\u2019 tussen partijen in Westvoorne klein zijn. Deze begrotingskrant zo inhoud geven is goed, laat de inwoners zien wie we zijn en waar we als individuele partijen en als raad gezamenlijk voor staan. In mijn beleving ligt hier een uitnodiging om vooral te laten zien waar je voor staat en wie je bent. Dat voegt iets toe en laat inwoners ook zien waarom we er als bestuur zijn en hier als vertegenwoordigers zitten.\n\nBurgerparticipatie ligt ons, zeker als lokale partijen, nauw aan het hart. Het huidige beleid van de gemeente bied hiervoor een goede basis. Om het beleid door te ontwikkelen hebben we als college besloten om, in samenspraak met de raad, ambtenaren en inwoners, interactief uit te gaan werken hoe we ons beleid nog een stap verder kunnen gaan brengen. Dit traject zal uitmonden in een actieplan.\n\nWaar Maasvlakte 2 aanleiding is voor uitbreiding van bedrijventerreinen is zoals bekend regionaal afgesproken dat Kickersbloem 3 hiervoor bestemd is. Voor onze lokale bedrijventerreinen geldt dat er nog voldoende leegstaande ruimte is om de vraag op te vangen.\n\nDe suggestie dat Top Voorne betaald moet worden uit de bestaande inkomsten is een verrassende wijziging van het standpunt van de VVD. Het huidige voorstel is immers in de voorbereiding mede met hen zo voortvarend ontwikkeld en geaccordeerd. Maar goed, als coalitie PW-GBW handhaven we het uitgangspunt dat als er regionaal geld beschikbaar moet komen voor Top Voorne dit aanvullende gelden moeten zijn. De in aanleg sympathiek ogende suggestie vanuit PvdA om bepaalde groepen recreanten te ontheffen van toeristenbelasting kunnen we helaas niet opvolgen.\n\nBouwmogelijkheden in het buitengebied zijn o.i. primair gerelateerd aan het Glasproject wat wij inmiddels bijna afgerond hebben. Aanvullend zullen wij ook voor andersoortige agrarische bebouwing of aan panden met een bedrijfsbestemming die hun gebruik of bestemming (dreigen te) verliezen meewerken aan herontwikkeling. Aanvullend wordt ook de mogelijkheid voor het realiseren van nieuwe landgoederen ge\u00efntroduceerd. M.i. wervend nieuw beleid waardoor alternatieven ontstaan voor al aanwezige en toekomstige verrommeling. De kaders hiervoor worden vastgelegd in de Omgevingsvisie Westvoorne 2030 en de verdere uitwerking van de visie, o.a. in een beeldkwaliteitsplan. De rol van de gemeenteraad ligt in het vaststellen van deze kaderstellende documenten. U bent daar ruimschoots en vroegtijdig bij betrokken. De uitvoering ligt, zoals bekend en gebruikelijk bij het college.\n\nOok aan de projecten Noordrand/Dorpsplein Rockanje en Oude gemeentehuis Oostvoorne wordt voortvarend gewerkt. De eerste zal ik hopelijk is het eerste kwartaal 2016 aan u kunnen presenteren. De tweede hopen wij, de initiatiefnemers en het college, in december te openen. De directe omgeving van het gemeentehuis Oostvoorne zal in de lijn van de dorpsvisie Oostvoorne doorontwikkeld worden.\n\nHet levensloopbestendig maken van de bestaande woonvoorraad in Westvoorne is het komende decennium een belangrijk thema. Een eerste stap hiervoor is de introductie van de doorstroommakelaar vanuit de woonvisie die we dit jaar vastgesteld hebben. Doelstelling is de bewustwording bij particuliere woningeigenaren te stimuleren. Zowel om de eigen woning aan te passen om er zelf te blijven wonen als ook de courantheid van de woning op de woningmarkt te bevorderen. De inzet van WMO-middelen is alleen mogelijk o.b.v. een indicatie. Voor de woningvoorraad van de Woonbedrijf is de ambitie om woningen meer levensloopbestendig te maken opgenomen in het strategisch voorraadbeleid wat op korte termijn in het college zal worden besproken.\n\nZoals inmiddels ruimschoots bekend hebben wij u een sluitende begroting gepresenteerd. Zoals gebruikelijk maakt de inzet van reserves daar onderdeel van uit. Dit jaar is op dit punt echter geen ander beleidsuitgangspunt gehanteerd dan in eerdere begrotingsjaren. Wel is waar mogelijk gekeken of investeringen eerder afgeschreven konden worden. Het weerstandvermogen zal mogelijk komende jaren een ontwikkeling laten zien. Dat is ook logisch als je geld gaat investeren in projecten. Hiermee worden de middelen van Westvoorne ook ge\u00efnvesteerd in Westvoorne, dat lijkt ons een logische en goed te verantwoorden keuze. De jaarlijkse bijdrage vanuit het Woonbedrijf voor leefbaarheid is altijd tijdelijk van aard geweest vanuit de overtuiging dat hiermee een conjuncturele dip kon worden overbrugd. Nu de economie weer aantrekt, zal komende jaren zichtbaar worden hoe met deze tijdelijkheid in meerjarenperspectief omgegaan kan worden.\n\nDe positie van de gemeente Westvoorne binnen gemeenteschappelijke regelingen verder versterken, is altijd een nuttig streven. Over het opstellen van nader beleid hiervoor gaan we graag met u in gesprek.\n\nDe samenwerking in de MRDH krijgt momenteel langzaam inhoud door het invullen van de inhoudelijke agenda. Een van de zaken die daarbij speelt is dat onderwerpen zich niet altijd alleen laten vangen binnen economie of verkeer & vervoer. Er ontstaan natuurlijke verbanden, duurzaamheid is een voorbeeld daarvan. Wij volgen deze ontwikkeling met belangstelling en ervaren vooralsnog een meerwaarde van de MRDH voor Voorne-Putten.\n\nHet verkoopprogramma van het Woonbedrijf is uitermate succesvol verlopen. Momenteel wordt een tweede tranche voorbereid. Onderdeel van deze uitwerking is, dat in dit programma voorrangsregels worden opgenomen voor de secundaire doelgroep met een inkomen van ca. \u20ac35.000 tot \u20ac 45.000 per jaar. Hierdoor richt het verkoopprogramma zich op dezelfde doelgroep als die nu zoekt naar een huurwoning. Omdat de te verkopen woningen met koopgarant worden verkocht, blijven zij onderdeel van de sociale woonvoorraad en zijn zij voor deze doelgroep bereikbaar.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=380&terug=1", "body": "Terwijl al bij de start van de coalitieonderhandelingen bleek dat de VVD weinig vertrouwen in de Partij Westvoorne had, kwam de werksfeer binnen de coalitie in het begin extra onder druk te staan door de verschillende startposities van beide partijen (VVD en PW).\n\nWij waren heel enthousiast, want we konden eindelijk laten zien wat we waard waren. We hadden een fractie met vier jaar ervaring in het raadswerk en we hadden die vier jaar in de oppositie bovendien gebruikt om allerlei trainingen en cursussen te volgen. Daarnaast hadden wij onze eigen toekomstvisie voor Westvoorne klaarliggen. We hadden een wethouder met een degelijke bestuurlijke opleiding en heel veel ervaring in \u2018gemeenteland\u2019. De verhouding tussen fractie en wethouder was bovendien uitstekend. Kortom we waren heel goed voorbereid en we konden een vliegende start maken.\n\nDat lag bij de VVD anders. Twee van de drie fractieleden waren nieuw en de wethouder had geen enkele politieke ervaring en hij had nog nooit binnen een gemeentelijke organisatie gewerkt. Wellicht voelde de VVD zich hierdoor op achterstand staan en heeft dat geleid tot argwaan. In ieder geval kwamen de eerste verwijten richting de Partij Westvoorne al snel op gang (\u201cjullie verzwijgen dingen voor ons, jullie zijn niet te vertrouwen, jullie bespreken zaken achter onze rug om\u201d). Een feit was dat we beter voorbereid waren, dat we een kennisvoorsprong hadden en dat wethouder en fractie goede contacten met elkaar onderhielden. We hadden al die voordelen graag gedeeld, maar we werden niet vertrouwd.\n\nIn het najaar ging het echter het plotseling helemaal mis. Waarom precies weten we niet, maar dat was wel vaker zo. Vanaf dat moment kwam er een constante stroom van beschuldigingen en verwijten richting de Partij Westvoorne. En die waren behoorlijk persoonlijk en beschadigend van aard.\n\nDe indruk van de Partij Westvoorne van dit alles zou subjectief genoemd kunnen worden, ware het niet dat de beschuldigingen en verwijten voor een deel zwart op wit staan. Tijdens coalitievergaderingen van de laatste zes maanden hebben wij de ontvangen E-mails en brieven en de houding van de VVD in vergaderingen keer op keer aan de orde gesteld, in de hoop op verbetering. Die is helaas uitgebleven.\n\nNaast de onder nul gezakte werksfeer begon het verschil van opvatting over gemeentelijke herindeling, en met name de invloed daarvan op de besluitvorming, een steeds grotere wissel op de samenwerking binnen de coalitie te trekken. Dit ondanks de afspraken die daarover gemaakt waren. Aangezien gemeentelijke herindeling een onderwerp is dat politiek en maatschappelijk gevoelig ligt, mag van partijen verwacht worden dat zij daar zorgvuldig mee om gaan. Dat is echter niet gebeurd. Er werd keer op keer door de VVD zeer stellig naar voren gebracht dat die herindeling er hoe dan ook moest komen. Steeds werden besluiten door de VVD, zoals de uitbesteding van de buitendienst, de verzelfstandiging van het woonbedrijf, het APV burgerparticipatietraject en het samenwerkingsverband Voortaan Voorne, vanuit dat kader beoordeeld. Alsof Westvoorne, als zelfstandige gemeente, al niet meer bestond. Hoewel de VVD wethouder, op uitdrukkelijk verzoek van de VVD, regionale samenwerking en mogelijke toekomstige herindeling in zijn portefeuille had, was van het houden van een inhoudelijke discussie over dat onderwerp geen sprake. En dat was wel de afspraak die daarover gemaakt was.\n\nDe laatste maand hebben wij binnen onze fractie uitvoerig gesproken over de samenwerking met de VVD. Hoewel wij de intentie hadden om deze raadsperiode met deze coalitiegenoten tot een succes te maken, geloofde niemand nog dat wij de eindstreep zouden gaan halen. Dan is het beter om de knoop door te hakken en daarmee ruimte te cre\u00ebren voor een nieuwe coalitie. Van de slechte werksfeer binnen de coalitie was, tot op het moment dat wij de breuk bekend maakten, nog weinig naar buiten gekomen. Hoewel mensen die de politiek van dichtbij volgenden zeker signalen opgevangen moeten hebben. Wij zijn blij dat we het binnenkamers hebben kunnen houden, want van ruziemakende coalitiepartners wordt niemand beter. De tijd van openlijke verwijten en beschuldigingen hebben wij zo kort mogelijk trachten te houden en wij hebben tegelijkertijd onze verantwoordelijkheid genomen bij het vormen van een nieuwe coalitie.\n\nNa het opzeggen van het vertrouwen in de VVD als coalitiepartner, hebben wij, nog diezelfde week, met alle andere fracties gesproken. Al deze gesprekken, ook die met D66, zijn in goede sfeer verlopen. De verschillende fracties hebben hun mening gegeven over de val van de coalitie en over het vormen van een nieuwe coalitie met Gemeentebelangen.\n\nEen breuk is niet wat we voor ogen hadden. Zeker niet. Maar desondanks zijn we heel gelukkig met deze nieuwe, goede start.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=383&terug=1", "body": "Voordat de gemeente de regie kreeg over de zorg werd er een beleidsstuk geschreven. Het was op dat moment een \u2018papieren tijger\u2019 waarvan iedereen benieuwd was of het in de praktijk zou uitpakken zoals het bedoeld was. We horen dagelijks in het nieuws dat mensen problemen hebben met het krijgen van de meest passende huishoudelijke hulp. Hoe gaat dit in Westvoorne? Er zijn bij de uitvoering van de WMO 14 bezwaarschriften ingediend na het beoordelen van 400 aanvragen. Mensen maken bezwaar, omdat ze vinden dat ze te weinig uren hulp toebedeeld krijgen. Alle bezwaarschriften hebben nog een herbeoordeling gehad en 1 daarvan is toegekend. Op verzoek van de Partij Westvoorne in de commissie Inwonerszaken van 8 oktober zal er in het voorjaar van 2016 een groot klanttevredenheidsonderzoek worden uitgevoerd waaruit zal blijken of onze burgers tevreden zijn.\n\nHet blijkt dat Westvoorne voor de gespecialiseerde jeugdzorg 52 procent boven budget zit. Het gaat over een miljoen euro. Dit komt doordat de zorgaanbieders geen privacygevoelige informatie willen delen met de gemeente en er daardoor geen indicatie afgegeven kan worden. Daardoor is het ook moeilijk te beoordelen of deze stijging van 52 procent van het budget structureel is of niet.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=387&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=19&terug=1", "body": "Het eerste onderdeel van het project \"Kreken Kweken\" is uitgevoerd: aan de Betjesweg in Hellevoetsluis is een ecologische zone van 240 meter lang aangelegd plus een kleine vispaaiplaats.\n\nHet project Kreken Kweken is een samenwerkingsproject van de gemeenten op Voorne-Putten, Waterschap Hollandse Delta en de voormalige Stadsregio Rotterdam. Het doel van dit project, dat in 2018 zal worden afgerond, is de oude kreken in ere te herstellen.\n\nIn de loop van 2016 zullen nog 4 deelprojecten worden uitgevoerd. Met deze nieuwe werkzaamheden zal in totaal 2,5 kilometer ecologische zone van gemiddeld 15 meter breed worden verwezenlijkt en 1 km laarzenpad. Ook is het plan twee zogenaamde \u2018stepping stones\u2019 van elk 0,5 hectare aan te leggen. 'Stepping stones' zijn kleine natuurgebiedjes die door verschillende diersoorten, wanneer zij migreren, gebruikt kunnen worden als tijdelijk leefgebied. \n\nDe gronden, waarop en ander uitgevoerd wordt, bevinden zich in de gemeenten Westvoorne, Brielle, Hellevoetsluis en Nissewaard.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=391&terug=1", "body": "- de gemeente Rotterdam in 2007 in \u2018Climate Initiative\u2019 de doelstelling opgenomen heeft om in 2015 de CO2 uitstoot met 50% te reduceren;\n\n- CO2-opslag niet leidt tot een vermindering van CO2 uitstootmaar tot een verplaatsing van CO2, waarbij tot op heden niet bewezen is dat CO2tot in de eeuwigheid in de zeebodem zal blijven zitten,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=393&terug=1", "body": "En dat terwijl de gemeente Rotterdam in 2007 vastgelegd en beloofd heeft om in 2015 de CO2 uitstoot met 50% te reduceren. Die reductie gaan ze bij lange na niet halen. Erger nog, in plaats van 50 % minder CO2 uitstoot dreigt er een toename van 30 of 40 % CO2 uitstoot, ook met het ROAD project.\n\nJe zou dan nog kunnen aanvoeren dat het ROAD project een tussenoplossing is, om een beetje van de belofte van Rotterdam waar te maken, maar helaas is dat niet zo, omdat het project op z\u2019n vroegst in 2020 klaar zal zijn en de belofte van R\u2019dam voor die 2015 gold.\n\nCO2-opslag leidt bovendien zo wie zo niet tot een vermindering van CO2 uitstootmaar tot een verplaatsing van CO2, waarbij tot op heden niet bewezen is dat CO2tot in de eeuwigheid in de zeebodem zal blijven zitten\n\nAls tussenoplossing zou het, in plaats van het ROAD project, veel effici\u00ebnter zijn de beide installaties in deellast van maximaal 75 % te laten draaien, hetgeen dan zonder Rijkssubsidie per centrale een reductie van 25 % CO2 uitstoot geeft. Een reductie die morgen in plaats van pas in 2020 gerealiseerd kan worden.\n\n\n\nNa deze toelichting werd de motie na een korte schorsing van de raadsvergadering geamendeerd, in die zin dat het verzoek aan het college om verschillende acties te ondernemen, omgezet werd in de uitspraak van de raad dat zij, op grond van de vermelde overwegingen en meningen, bezwaar aantekent tegen de realisering van het Road project. Het is vervolgens aan het College van B&W om hieruit de noodzakelijke acties te distilleren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=403&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=395&terug=1", "body": "Graag wil ik jullie, namens onze fractie, wethouder en bestuur, nader informeren over de gevolgen van het besluit van onze coalitiegenoten om hun lidmaatschap van Gemeentebelangen Westvoorne op te zeggen en onder de naam Inwonersbelang Westvoorne verder te gaan. Deze informatie heeft even op zich laten wachten, omdat dat besluit ook voor ons een verrassing was en wij niet meteen wisten of en eventueel welke gevolgen dat voor de coalitie en dus voor de Partij Westvoorne zou kunnen hebben.\n\n\n\nAls eerste wil ik echter benadrukken dat noch de fractie, noch de wethouder, noch het bestuur, noch enig individueel lid van fractie of bestuur van de Partij Westvoorne iets van doen gehad heeft met het besluit van onze coalitiepartner. Alles wat daarover via de sociale media beweerd wordt, is verzonnen (om het toch maar netjes uit te drukken!). Dat er mensen zijn die dit soort verhalen bedenken, blijkbaar alleen maar om de Partij Westvoorne zwart te maken, is bijzonder kwalijk. Maar het is blijkbaar niet anders.\n\n\n\nBurgemeester Peter de Jong heeft voor de gemeenteraadsleden de wettelijke kant van de zaak uitgezocht. Zijn volledige uitleg vindt u Burgemeester Peter de Jong heeft voor de gemeenteraadsleden de wettelijke kant van de zaak uitgezocht. Zijn volledige uitleg vindt u op de PW website. In het kort komt het er op neer dat een complete fractie het recht heeft het lidmaatschap van hun partij op te zeggen en onder een andere naam verder te gaan. Ook een wethouder heeft dat recht en bovendien wordt een wethouder door de raad en niet door een partij benoemd. Wettelijk gezien heeft het besluit van onze coalitiepartner om verder te gaan onder de naam Inwonersbelang Westvoorne dus geen gevolgen, het mag gewoon. De politieke gevolgen zijn afhankelijk van het oordeel van de raad en in dit geval is natuurlijk vooral ons oordeel als coalitiepartner van belang. Wat voor ons telt, is dat het ons de afgelopen jaren duidelijk geworden is dat het functioneren van een coalitie afhankelijk is van mensen en niet van partijen. Wanneer mensen op een goede manier kunnen samenwerken, kan een coalitie goed presteren. En dat doen we op dit moment. Daarom willen wij graag de samenwerking met onze coalitiepartner voorzetten. Maar, uiteindelijk zullen onze leden in een Algemene Ledenvergadering daarover moeten oordelen. Tijdens de reeds aangekondigde Algemene Ledenvergadering van 2 juli aanstaande zal om de goedkeuring van de voortzetting van de huidige samenwerking gevraagd worden. Alle uitspraken die de wethouder en de fractie daarover voor die tijd zullen doen, zijn onder voorbehoud van die goedkeuring.\n\n\n\nDe vergadering van het Presidium van 25 mei aanstaande (aanvang rond 22.00 uur, dat wil zeggen volgend op de commissie Presentaties), is het eerste moment waarop in het openbaar over het onderwerp gesproken zal worden. Het staat als \u2018Recente ontwikkelingen bij Gemeentebelangen\u2019 op de agenda. Het Presidium is online te volgen via \u2018Raad in beeld\u2019, maar natuurlijk ook live op de tribune in de raadzaal.\n\n\n\nWij hopen jullie met deze brief iets meer duidelijkheid gegeven te hebben over wat de breuk binnen Gemeentebelangen voor de Partij Westvoorne betekent. Over de oorzaak van deze breuk kunnen we jullie niets vertellen, omdat dat een interne kwestie van een andere partij betreft.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=402&terug=1", "body": "Het aanpassen van de verharding van de Ruy richting Voorweg vindt in september plaats in aansluiting op de realisatie van het nieuwe Dorpspark aan De Ruy. De Stationsweg wordt ingericht als blauwe zone waar van maandag tot en met zaterdag tussen 09.00 en 18.00 uur alleen in de vakken mag worden geparkeerd. Bij de inrichting van de weg hoort ook nieuw straatmeubilair en bomen. De reeds volwassen bomen zullen in het najaar van 2016 geplant worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=400&terug=1", "body": "Onze gemeente wenst de verspreid liggende glastuinbouw in Westvoorne te \u2018saneren\u2019 om de openheid van ons landschap te waarborgen. Houd daarbij in gedachten, dat de oude, lage en niet verlichte kassen in ons gebied weliswaar in veel gevallen wel karakteristiek zijn voor ons gebied, maar dat ook deze kassen uitbreidingsrechten hebben en dus theoretisch uit kunnen groeien tot complexen van 2 of 3 hectare.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=18&terug=1", "body": "Op vrijdag 20 november werd de exploitatieovereenkomst tussen Voorne\u2019s Plantenkwekerij B.V. en de gemeente Westvoorne ondertekend. Met deze overeenkomst zet Westvoorne weer een stap in het opruimen van verspreid liggend glas in het buitengebied. Zo verdwijnt er nog eens 4 ha glas en wordt voorkomen dat er 1,1 ha glas bij komt. Tegelijkertijd wordt het voor Voorne\u2019s Plantenkwekerij mogelijk gemaakt om naar Tinte te verhuizen. In eerste instantie zal een oppervlakte van 6 ha gerealiseerd worden met uitzicht op een extra 4 ha in de toekomst.\n\nTer compensatie van de schade, door de sloop van de kassen en andere opstallen, krijgen de eigenaren in totaal twintig compensatiewoningen toegewezen. Dertien woningen aan de Torenweg en zeven aan de Middelweg. De drie bestaande bedrijfswoningen van de eigenaren krijgen via de in te zetten bestemmingsplanwijziging een burgerbestemming.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=392&terug=1", "body": "Senioren die in Westvoorne een gemeentelijke woning huren, moeten sneller verhuizen naar een voor hen geschikte woning, zoals in de reeds bewoonde wijk 5 Bladeren in Oostvoorne. Een proef moet aantonen of een doorstroommakelaar die klus kan klaren.\n\nWestvoorne wil senioren in de badplaats helpen te verhuizen naar een levensbestendige, nieuwe huurwoning. Te veel ouderen in Westvoorne huren nu een gezinswoning die bij lichamelijke gebreken steeds minder geschikt is. ,,Als traplopen bijvoorbeeld een probleem is, blijkt een badkamer met toilet op de eerste verdieping niet echt ideaal,'' formuleert wethouder Bert van der Meij voorzichtig.\n\nWestvoorne realiseert zich dat veel ouderen niet zitten te wachten op een verhuizing. Toch wil de gemeente met senioren in gesprek over de mogelijkheden en onmogelijkheden van een andere woonomgeving. ,,Waarom kan zo'n gesprek niet gaan over de toekomst? Is het wel zo verstandig om over 5 jaar nog te wonen in het huis waar je nu woont?''\n\nIn eerste instantie gaat de doorstroommakelaar aan de slag bij de verhuur van 27 levensbestendige woningen aan De Ruy in Oostvoorne. Later kan de makelaar mogelijk aan het werk in de Rockanjese nieuwbouwwijk De Drenkeling. Werpt de proef vruchten af, dan wordt heel Voorne-Putten het werkterrein van de doorstroommakelaar. ,,De vier gemeenten op het eiland hebben doorstroming hoog op de agenda staan. Een gezamenlijke aanpak is logisch,'' aldus Van der Meij. Naast doorstroming hebben de vier gemeenten ook het plan om werk te maken van levensbestendige woningen in de particuliere sector. Westvoorne wil met een campagne de oudere huizenbezitter ervan doordringen dat het handig is om een woning tijdig aan te passen. De gemeente wil onder meer installatiebedrijven, de detailhandel, bouwmarkten en zorg- en welzijnsinstellingen bij dit plan te betrekken. Van der Meij: ,,We overwegen of we met aantrekkelijke financieringsvormen woningen levensloopgeschikt kunnen maken, zodat mensen er kunnen blijven wonen.''", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=399&terug=1", "body": "Met als basis de structuurvisie Glasherstructurering uit 2009 werkt de gemeente Westvoorne sinds enkele jaren gestructureerd aan de sanering van de ruim 30 verspreid in het buitengebied gelegen glastuinbouwbedrijven. Uitgangspunt in deze visie is, dat de verspreid gelegen bedrijven de keuze hebben hun activiteiten te verplaatsen naar het glastuinbouwgebied Tinte of hun glastuinbouwactiviteiten te staken.\n\nMet driekwart van de bedrijven zijn de afgelopen jaren afspraken gemaakt over verplaatsing of sanering. In totaal 23 daarvan hebben hun kassen (met een totaaloppervlak van fysiek 22 hectare), bedrijfsgebouwen, waterbassins en andere bebouwing inmiddels al gesloopt en ook de uitbreidingsrechten van deze bedrijven (het zogenaamde \u2018papieren glas\u2019 van bijna 29 ha) zijn \u2018gesaneerd\u2019.\n\nOp 20 juni 2016 is wethouder Bert van der Meij, in aanwezigheid van de betrokken tuinders, omwonenden, de betrokken projectontwikkelaar en toekomstige eigenaren van de nieuwe woningen symbolisch begonnen met de sloop van het kassencomplex aan de Heveringseweg 13 in Rockanje. Hiermee is het startsein gegeven voor een nieuwe ronde in de sanering van de verspreid gelegen glastuinbouwbedrijven in Westvoorne. Van de van de Provincie ontvangen ondersteunende subsidie van 3,5 miljoen euro is nog 0,5 miljoen euro over om deze nieuwe ronde uit te voeren en het zou dan ook zonde zijn om dit niet te gebruiken. Wethouder van der Meij geeft aan blij te zijn met deze stap: \u201cHet maakt zichtbaar dat er tegenwoordig goed wordt samengewerkt, tussen zowel tuinders onderling als tussen de overheid en tuinders, en dat daarmee resultaten worden behaald\u201d.\n\nDe bestaande kassencomplexen aan de Heveringseweg 13 en de Boomweg 3a, beide in Rockanje, en aan de Bollaarsdijk 6a in Oostvoorne worden gesloopt. De eigenaren van de drie glastuinbedrijven hebben hier gezamenlijk het initiatief voor genomen. Op het eerstgenoemde perceel aan de Heveringsweg komen dit najaar zes nieuwe, in een cluster gebouwde vrijstaande woningen, welke de financi\u00ebn genereren voor de sanering van alle drie de bedrijven. Op de locaties aan de Bollaarsdijk en Boomweg worden de kassen alleen gesloopt en komt dus, nadrukkelijk in het kader van het open houden van het landschap in het buitengebied van onze gemeente, g\u00e9\u00e9n nieuwe bebouwing. Het voor deze exercitie benodigde bestemmingsplan is inmiddels onherroepelijk geworden.\n\n\n\n\n\nTuinders die hun bedrijven niet willen be\u00ebindigen behouden in principe hun mogelijkheden om de bedrijfsvoering ter plaatse voort te zetten. Na afronding van deze huidige saneringsronde gaat het nog om acht bedrijven. Deze hebben een gezamenlijk areaal aan kassen van ongeveer 4 hectare en het daarbij behorende papieren glas van ruim 10 ha. De gemeente zal opnieuw met deze tuinders in gesprek gaan over de actuele en toekomstige situatie rond hun bedrijf.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=405&terug=1", "body": "Door omstandigheden volgde ik de laatste Raad van het politieke jaar 2015/2016 \u2018online\u2019. Een volle zaal inclusief een uitverkochte tribune. Een stevig aantal insprekers, waarvan een drietal luidruchtig op de aanwezige wethouder en coalitie inhakten, niet geremd door enige fatsoensregels in taalgebruik. Van een opsomming van feiten was geenszins sprake, noch van een onderbouwing voor de stelling dat de wethouder zijn toezeggingen in welk opzicht dan ook niet zou zijn nagekomen.\n\nHet is immers heel eenvoudig om even terug te blikken om te zien hoeveel deze hardwerkende en altijd aanspreekbare wethouder Van de Meij samen met zijn, door de bevlogen Emma van Blom, aangevoerde fractie tot stand heeft gebracht sinds hun aantreden in de coalitie \u2018Sterk, lokaal en betrokken\u2019. Plannen zijn gemaakt in de vorm van visies, een tot hun aantreden een onbekend iets in Westvoorne. Denk aan onder andere de Omgevingsvisie inclusief het Handboek Kwaliteitsverbetering Buitengebied, de Woonvisie en de visies voor de drie dorpskernen. De verschillende visies zijn uitgewerkt en concrete invulling is gegeven aan vele vervolgstappen, die Westvoorne nu na een jaar reeds positief op de kaart gezet hebben en in de nabije en verre toekomst nog veel verder zullen zetten.\n\n\n\n\n\n\n\n Noemen wij als basis de enorme openheid van zaken en de samenwerking met de inwoners van Westvoorne die nu gehanteerd worden. Weg is het \u2018informeren\u2019, het wit zeggen en zwart doen, alles gaat nu waar mogelijk in coproductie en door meebeslissen, zoals het ook hoort. Verder gaat het te ver om hier gewag te maken van alle door de Partij Westvoorne behaalde \u2018Wapenfeiten\u2019, zoals bijvoorbeeld het afronden van het Glasproject, het verlagen van de woonlasten, het verfraaien van de drie dorpen, de goed gekozen woningbouwprojecten, de Brede Scholen in Oostvoorne en Rockanje, het behoud van het oude Raadhuis in Oostvoorne, het kostenneutraal afsluiten van het \u2018dossier Lodderlandsedijk\u2019, het behoud van het gemeentelijk Woonbedrijf en de zo succesvolle verkoop van boven-de-kernvoorraad sociale huurwoningen en \u2018last but not least\u2019 de verschillende duurzaamheidsprojecten. Alle details hiervan zijn eenvoudig na te lezen op www.partijwestvoorne.nl , de website van de Partij Westvoorne.\n\nEn nog even dit: Ik ben heel trots op onze Partij Westvoorne en op wat zij bereikt voor onze lokale samenleving. Des te vervelender is het dan wanneer een handjevol lieden voortdurend en ongenuanceerd digitale pesterij en zelfs laster over haar uitstort. Mijn uitnodiging aan hen is om een U-turn te doen en ook h\u00fan energie in te zetten v\u00f3\u00f3r Westvoorne, samen met de PW, samen met de coalitie, samen met het college van B&W. Zodat Westvoorne tot nog grotere hoogten kan stijgen\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=401&terug=1", "body": "Het Natuurfonds en het Leefbaarheidsfonds financieren projecten en initiatieven, die worden gerealiseerd in de gemeente Westvoorne en die het maatschappelijk belang dienen, van respectievelijk Natuurmonumenten/de Stichting Het Zuid-Hollands Landschap (als bijdrage aan verduurzaming en versterking van de natuurbeleving in het Natura 2000 gebied) en van inwoners en ondernemers (ter verbetering van de leefbaarheid in Westvoorne).\n\n\n\n\n\nEnergiemaatschappijen Nuon en Eneco zullen, zodra het windpark Slufterdam operationeel is (2018), jaarlijks geld in beide fondsen storten voor de duur van 15 jaar. Op deze manier profiteert Westvoorne toch nog mee van de nieuw te bouwen (en uiteindelijk niet tegen te houden) windmolens op de Slufterdam.\n\nOok de gemeente Westvoorne zal elk jaar, via de WOZ opbrengst van het windpark Slufterdam, een financi\u00eble bijdrage leveren. \u201cIk ben blij dat we met deze fondsen nieuwe investeringen kunnen doen in onze dorpen en onze natuur\u201d, aldus wethouder Bert van der Meij.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=411&terug=1", "body": "Asbest heeft zich na de brand van donderdag in Strijensas verspreid over een gebied van 12.000 vierkante meter. Dat bleek gisteren uit onderzoek van een gespecialiseerd asbestbedrijf, waarvan personeel met beschermende kleding meteen begon met het opruimen van de resten. De brand woedde donderdag in een aardappelschuur van agrari\u00ebr Leen Overwater aan De Lane. Het asbest is vooral terechtgekomen op grasland. Maandag moet uit onderzoek blijken of ook in de sloten asbest ligt. De gemeente heeft de buurtbewoners gisteren over het onderzoek en het saneren van het asbest ge\u00efnformeerd. \"Er staan wel woningen in de buurt van de aardappelschuur, maar de wind stond gelukkig richting de polder'', aldus wethouder Wilko van Tilborg, die gisteren een bezoek bracht aan de gedupeerde agrari\u00ebr. \"Het duurt nog wel een week om alle asbest op te ruimen.'' Op de 1.400 ton aardappelen in de schuur is ook asbest gevallen. Bekeken wordt nog hoe de aardappelen af te voeren. Onderzoek moet verder uitwijzen of de constructie van de schuur is aangetast. Overigens zijn alle wegen rondom De Lane en richting Strijensas weer toegankelijk.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=390&terug=1", "body": "Wij kunnen instemmen met het ingaan van dit vervolg traject t.b.v. het opstellen van het bedrijfsplan voor de AFO, maar wij willen, mede op basis van hetgeen wij gisteren van Berenschot en Proof over ons ambtelijke fusietraject meegekregen hebben, wel een aantal randvoorwaarden meegeven. Daarnaast willen wij nogmaals aangeven dat ook de communicaties met de burgers in het communicatieplan opgenomen moeten worden. Wij nemen aan dat de toezegging die we daarover in de commissie ontvangen hebben, staat.\n\n6. In het eerste deel van het proces moet een voorstel voor de betrokkenheid van de raden opgenomen worden voor het verdere proces en moet expliciet aangegeven worden welke analyses/welke keuzen in het vervolgtraject opgenomen zullen worden, zodat duidelijk wordt wat in het tweede en derde deel van het bedrijfsplantraject opgenomen en uitgewerkt wordt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=415&terug=1", "body": "De Brede School versterkt de buurt en andersom. We willen heel graag in Westvoorne dat gezinnen, jongeren, ouderen elkaar beter leren kennen en de gelegenheid krijgen elkaar op een natuurlijke wijze te ontmoeten. Zo kan er meer samenhang ontstaan tussen mensen zodat we in onze dorpen nog prettiger samenleven.\n\n\n\n\n\nIn een Brede School werken meerdere partners samen. Maatschappelijke partners zoals het Centrum voor Jeugd en Gezin, de kinderopvang, peuterspeelzaal, bibliotheek, maatschappelijk werk, verloskundige, fysiotherapie enz. De kinderopvang en de leerkrachten van de onderbouw hebben bijvoorbeeld in Bernisse twee keer per jaar een avond waarin zij praten over de overgang van kinderen van de voorschool naar de basisschool. Daarmee wordt voorkomen dat kinderen opnieuw moeten beginnen als ze naar de basisschool gaan. Er is een overdracht formulier ontwikkelt, maar er kan ook een \u2018warme overdracht\u2019 plaatsvinden.\n\n\n\n\n\nIn het gebouw waar Alice werkt is de eerste samenwerkingsschool tussen Christelijk en Openbaar onderwijs gevestigd. In het gebouw worden gezamenlijke ruimten gedeeld, dit is een grote meerwaarde. Overdag is er rust in het gebouw, de kinderen krijgen structuur aangeboden. \u2019s Avonds zijn er activiteiten zoals cursussen, een ouderavond, en organisaties zoals \u2018buurtpreventie\u2019 vergaderen er. Dit wordt juist gestimuleerd, mensen ontmoeten elkaar en kleine verenigingen hebben niet het geld om een ruimte te huren.\n\n\n\n\n\nWij zien dat het heel goed is voor de kinderen, en met name door de samenwerking. Met elkaar zie je een groot percentage van de kinderen woonachtig in de dorpen, ze komen naar de PSZ, consultatiebureau, kinderopvang en basisschool. Als je op tijd problemen signaleert kun je snel hulp bieden bijvoorbeeld in de opvoeding. In de kinderopvang en op de basisschool komen ook kinderen die wat extra hulp of ondersteuning nodig hebben (passend onderwijs).\n\n\n\n\n\nOmdat we van jongs af aan goed signaleren en zorgen voor een goede overdracht naar de basisschool blijven kinderen in beeld en worden gezinnen laagdrempelig ondersteund. Bovendien hebben we een simpele zorgstructuur bedacht. Er is een spilfunctie, de (voorschool) maatschappelijk werkster, zij bezoekt de kinderopvang en de scholen, en als er (opvoed)ondersteuning nodig is van externe deskundigen, zorgt zij voor de contacten in het netwerk. Vanzelfsprekend met toestemming van ouders. Als er thema-avonden georganiseerd worden, krijgen de mensen in de wijk ook een uitnodiging.\n\n\n\n\n\nDe mensen in de wijk bezoeken ook de bibliotheek, het is een ontmoetingsplaats. In Westvoorne zal er op een zelfde manier gewerkt gaan worden, het is niet nodig om het wiel opnieuw uit te vinden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=389&terug=1", "body": "\u2018Het de laatste decennia gevoerde ruimtelijke beleid van zorg voor een open landschap met respect voor landschappelijke en natuurwaarden is onder het huidige bewind niet meer veilig\u2019. De heer Braat weet echter heel goed dat alle woningen die in de afgelopen periode in het landelijk gebied gebouwd zijn, het gevolg zijn van besluiten uit die laatste decennia. Er is door het huidige gemeente bestuur en dus door de huidige wethouder van de Partij Westvoorne geen enkel beleid ontwikkeld of toegevoegd waardoor er meer of grotere woningen gebouwd kunnen worden. Woningen konden en kunnen in het landelijk gebied gebouwd worden in het kader van:\n\nWij vinden het heel spijtig dat, hoewel wij uw bestuur uitgenodigd hadden voor ons Politieke Caf\u00e9, er niemand van het bestuur aanwezig was om deel nemen aan de discussie over het wonen in ons landelijk gebied. Nog spijtiger is het, dat de heer Braat het blijkbaar wel nodig achtte om daarover op deze negatieve manier te moeten schrijven.\n\n\n\nDit zo zijnde, vragen wij ons af of de gesprekken, die uw bestuur tegenwoordig op regelmatige wijze voert met onze wethouder over te ontwikkelen visies en beleidsvoorstellen, wel zinvol zijn. Uitgaande van wat uw secretaris over de Partij Westvoorne en haar wethouder schrijft, lijkt het ons logischer wanneer uw vereniging vrij en blij alle kritiek die zij op voorstellen en op onze partij heeft, naar buiten kan brengen, zonder daarbij gehinderd te worden door haar deelname aan het voortraject waarin die visies en voorstellen ontwikkeld worden. Aan de andere kant geloven wij, dat Westvoorne beter gebaat is bij een goede samenwerking tussen verschillende partijen. Daarom zouden wij graag met u willen spreken over het tot stand brengen van een voor beide partijen betere samenwerking.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=388&terug=1", "body": "Emma van Blom opende de bijeenkomst met te zeggen dat ze blij was dat onze eigen burgervader zich bereid had verklaard de inleiding van dit PCW te verzorgen. Ze stond even stil bij het bijzondere feit dat deze bijeenkomst, die zou gaan over het vertrouwen (of het gebrek daaraan) tussen twee groeperingen in onze samenleving, in de Trouwzaal van het Oude Raadhuis in Oostvoorne plaatsvond. Bovendien stelde zij vast, dat Peter de Jong als burgemeester \u00e9n professioneel mediator over alle benodigde middelen beschikt om een betoog te houden over de kloof tussen de burgerij en de politiek en dat zij het buitengewoon op prijs stelde dat hij zich bereid verklaard had om dit politiek caf\u00e9 in te leiden met een bespiegeling over het door David van Reybrouck geschreven boek \u2018Tegen Verkiezingen\u2019. Waar de heer de Jong aan toevoegde dat hij ook nog speciaal ambtenaar van de burgerlijke stand is\u2026\n\nDe daarop volgende presentatie werd in feite ademloos gevolgd door de aanwezigen. De enige onderbreking af en toe was een lachsalvo om een woordspeling of de verwijzing naar de democratie reddende mevrouw Jansen\u2026 De link naar de presentatie levert niet meer dan hoofdlijnen van hetgeen gezegd werd op. Echter, het is toch wel de moeite waard om hem even aan te klikken en te lezen, dat bijvoorbeeld het wantrouwen tussen burger en politiek wederzijds is en een evenwicht tussen legitimiteit en effici\u00ebntie een noodzakelijk iets is. Dat de sommige mensen als alternatieven voor de aan ons bekende democratie naar populisme, technocratie of directe democratie wijzen, maar dat deze om verschillende reden zeker niet voldoen. Dat onze verkiezingen wel een synoniem lijken te zijn geworden voor democratie: elke vier jaar effe snel stemmen en we hebben de democratie weer op orde\u2026 Dat sommige politici helaas een grote profileringsdrang hebben en dat de mix van grote belangstelling en een groot wantrouwen een explosieve is.\n\nIk begrijp dat het je niet allemaal zo heel veel zegt. Was dan toch even komen luisteren en meepraten. Het was echt een hoogstandje dit politiek caf\u00e9. Er viel iets te leren en aan de hand van concrete voorbeelden uit onze eigen lokale samenleving wist de aanwezige crowd zaken n\u00f3g inzichtelijker te maken. We zijn in Westvoorne wel op de goede weg was de mening van vele aanwezigen. De burgerij wordt uitvoerig bij het beleid maken en de besluitvorming betrokken. De focus ligt echt op het welzijn van onze gemeente.\n\nBen je nu benieuwd geworden naar de prestaties die door het huidige gemeentebestuur geleverd worden, lees dan eens even verder op deze website van de Partij Westvoorne (www.partijwestvoorne.nl) en verdiep je eens in onder andere de inhoud van de Omgevingsvisie of van het Landschapspark Westvoorne of in de Wapenfeiten. Op de website van de gemeente Westvoorne is ook het nodige te vinden en als je niet te veel wil zitten lezen, maar ook nog in beweging wil komen, woon dan eens zo\u2019n interessante raads- of commissievergadering bij op het gemeentehuis in Rockanje.\n\nZou je uiteindelijk toch nog kennis willen nemen van de afgelopen zaterdag gegeven presentatie, dan zou je natuurlijk altijd kunnen proberen de sprekerd ook eens in je eigen gelederen uit te nodigen. We zijn immers geen van allen ooit te oud om te leren\u2026 Mind you, ik ga natuurlijk niet over zijn agenda\u2026 Maar ik kan het welzeker heel erg aan bevelen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=413&terug=1", "body": "De raad van de gemeente Westvoorne in vergadering bijeen op 1 november 2016,\n\n\n\noverwegende dat:\n\n- asbestvezels na langdurige blootstelling kunnen leiden tot levensgevaarlijke ziekten;\n\n- er in veel huizen en schuren gebouwd van voor 1994 nog asbest aanwezig is;\n\n- de overheid subsidie beschikbaar stelt voor het verwijderen van asbestdaken,\n\n\n\nis van mening dat:\n\n- het belangrijk is voor de gezondheid van de inwoners van Westvoorne om zoveel mogelijk asbest te verwijderen en daarmee preventief de kans om ziek te worden van asbest te vermidneren,\n\n\n\nverzoekt het college:\n\n- een pro-actieve rol te spelen bij het informeren, voorlichten, faciliteren en stimuleren van het opruimen van asbest door inwoners \n\n\n\nen gaat over tot de orde van de dag.\n\n\n\nPartij Westvoorne\n\nAlice Vermeer", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=407&terug=1", "body": "En nu is het zo ver! Het AD Voorne-Putten van 23 september 2016 bericht dat er achter het strandje bij het Oostvoornse Meer de komende jaren door het Rotterdamse overslagbedrijf HES zo\u2019n 55 opslagtanks voor brandstoffen zullen worden gebouwd. Onder andere diesel, benzine, kerosine, biobrandstoffen en ethanol zullen in de 29 meter hoge tanks worden opgeslagen, in totaal zo\u2019n 1,3 miljoen kubieke meter brandstof. Maar er komt nog meer op deze bij de industrie zo gewilde plek, die slechts door een simpele duinenrij gescheiden wordt van het populaire recreatiemeer. \n\n\n\n\n\nDe hamvraag is nu uiteraard of het HBR al deze entrepreneurs werkelijk gaat houden aan het ontwerpen en construeren volgens de best beschikbare technieken. Want dat is nogal wat en dat kost\u2026\n\n\n\n\n\nOndertussen heeft onze wethouder deze erfenis natuurlijk opgepakt en is hij in goede harmonie in gesprek met het HBR. Inclusief het onderzoek naar de mogelijkheid een hoge duinenrij te verwezenlijken. Ook daar, hoewel het een tijdrovende zaak is om belangstellende instellingen/bedrijven te vinden en te enthousiasmeren, zit muziek in.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=417&terug=1", "body": "Hoe waarderen ondernemers de dienstverlening van gemeenten in Nederland? Wat gaat er goed en wat gaat er minder goed? Daarnaar doet MKB-Nederland elke twee jaar onderzoek en de resultaten daarvan vertellen veel over het ondernemersklimaat van een gemeente en geven handvatten voor verbetering. Ook in 2016 vond de ondernemerspeiling weer plaats, inclusief de verkiezing van de MKB-vriendelijkste gemeente 2015/2016. \n\n \n\n De gemeentelijke scores zijn gebaseerd op vier pijlers, en wel 1) de tevredenheid van de ondernemers over de dienstverlening, 2) de score op imago, 3) de score op communicatie & beleid en 4) de waardering voor lasten.\n\n\n\n\n\nHet goede nieuws voor Westvoorne is, dat terwijl we als MKB-gemeente van Zuid-Holland in 2012/2013 nog op plaats 66 prijkten we nu gestegen zijn naar plaats 11. Met stip, zou je kunnen zeggen... Waarvan akte!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=418&terug=1", "body": "Het was afgelopen maandagavond 12 december 2016 weer een prima bijeenkomst met de gebruikelijke opkomst van leden en donateurs. Altijd een gezellige bedoening daar aan de Tenellaplas, maar ook wel degelijk een serieuze, met een gezonde financi\u00eble prognose voor 2017. De fractie rapporteerde over het reilen en zeilen in de gemeenteraad, het bestuur adresseerde relevante bestuurlijke zaken en de aanwezigen stelden de nodige vragen. Een interactieve discussie met een kopje en een koekje en na afloop en plezierig nablijven met een drankje.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=434&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=416&terug=1", "body": "De woningen vari\u00ebren in afmeting van 88 tot 111 m\u00b2 en zijn in alle opzichten bijzonder fraai afgewerkt. De appartementen zijn onafhankelijk van fossiele brandstof: door de combinatie van bronnen in de aardbodem, warmtepompen in het complex en zonnepanelen op het dak zal er sprake zijn van een lage energierekening.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=404&terug=1", "body": "Na 1 juli neemt de gemeente Westvoorne de kostbare oude voorwerpen uit De Koepel, waaronder de achttiende-eeuwse zeldzame drinkglazen van voormalige dijkringbesturen en enkele antieke topografische kaarten, in haar beheer. Bewoners die andere voorwerpen, zoals boeken of aardewerk, in bruikleen hadden gegeven, zullen door de gemeente benaderd worden.\n\n\n\n\n\nWethouder Van der Meij: \u201cDe gemeente Westvoorne is de stichting Koepel Zeeburg zeer dankbaar dat zij zich heeft ingespannen voor de realisatie van De Koepel en wenst de leden van de stichting veel goeds in de toekomst.\u201d De gemeente onderzoekt nu hoe De Koepel het best ge\u00ebxploiteerd kan gaan worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=435&terug=2", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=409&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=438&terug=2", "body": "Op Zaterdag 17 februari 2018 werd door Alice Vermeer en Emma van Blom, de visie op Zorg en Welzijn gepresenteerd in zorgcentrum \u2018de Stuifakkers\u2019. Deze zorgvisie van de Partij Westvoorne maakt onderdeel uit van het verkiezingsprogramma Groen, Gezond en Veilig. De Partij Westvoorne wil zich meer expliciet richten op de zorg in de komende vier jaar en met deze onderliggende visie als basis daarvoor plannen ontwikkelen.\n\nDe zorgvisie is voortgekomen uit een reeks gesprekken met professionals uit de zorg, burgers en partijleden.\n\nIn de Stuifakkers werd onder het genot van een kopje koffie met belangstellenden, waaronder bewoners, gesproken over onder andere de zorg die geboden wordt in het kader van de Wet Maatschappelijke Ondersteuning met de vraag of deze aansluit bij de zorg die nodig is.\n\nEr was aandacht voor de verschillende woonvormen en de vraag werd gesteld of men anderen zou aanraden te kiezen voor een woonvorm met de mogelijkheid van zorg.\n\nEen vraag die ook gesteld werd was: \u2018herkent u het probleem van eenzaamheid bij uzelf of bij mensen in uw omgeving?\u2019 En zo ja, wat zou daar dan aan gedaan kunnen worden volgens u?\n\nOok werden er suggesties gedaan over het beoordelen van een zorgvraag, de ondersteuning van mantelzorgers, obstakels bij het boodschappen doen en de verschillende mogelijkheden van vervoer.\n\nEr waren veel reacties op de vraag over de financi\u00eble \u2018rompslomp\u2019 en veiligheid, welke met hulp van kinderen goed geregeld kan worden, echter zonder deze hulp een lastige opgave blijkt te zijn.\n\nOp zaterdag 10 maart om 10:00 is er opnieuw een presentatie van de visie op Zorg en Welzijn in de Leemgaarde. U bent van harte welkom! Daarna zullen de resultaten van de gesprekken gepubliceerd worden op onze website en verwerkt worden in de visie op Zorg en Welzijn van de Partij Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=439&terug=2", "body": "De vier gemeenten op Voorne-Putten hebben vorige week de Routekaart Duurzaam Voorne-Putten 2040 vastgesteld. Brielle, Hellevoetsluis, Nissewaard en Westvoorne leveren gezamenlijk hun bijdrage om ervoor te zorgen dat de regio in 2040 energieneutraal is. Een mijlpaal in de samenwerking van de vier gemeenten. Voorne-Putten zet zich met de vaststelling van de Routekaart op de kaart als duurzaam eiland. Het belangrijkste speerpunt is dat alle op het eiland benodigde energie afkomstig moet zijn van duurzame energiebronnen. De Routekaart is cruciaal omdat energieneutraliteit alleen kan worden gerealiseerd door regionaal goed samen te werken.\n\n\n\nDe Routekaart richt zich op twee regionale thema\u2019s: 1. energiebesparing en opwekking van duurzame energie en 2. circulaire samenleving waarbij alle materialen zoveel mogelijk worden hergebruikt. De doelstellingen van de Routekaart zijn voor de periode 2018-2021 uitgewerkt in concrete maatregelen, zoals het opstellen van een regionale Warmtevisie. Daarnaast hebben de vier gemeenten eigen lokale duurzaamheidsmaatregelen.\n\nWethouder Bert van der Meij, gemeente Westvoorne: \u201dWe lopen als eiland met duurzaamheid voorop. Erg mooi dat we deze ontwikkeling de komende jaren kunnen doorzetten. Westvoorne is ook goed bezig. Zo zijn in 2017 de eerste vijf woningen van het Woonbedrijf tot nul op de meter gerenoveerd. Verder wordt in 2018 gestart met de bouw van een groene woonwijk Landgoed Drenkeling. Rond de 65 woningen krijgen geen gasaansluiting en worden energieneutraal en deels als nul op de meter woning opgeleverd.\u201d\n\nWethouder Dick Verbeek, gemeente Brielle: \u201cOm het gewenste eindresultaat te halen is brede samenwerking tussen overheid, ondernemers, kennisinstituten en financiers noodzakelijk. Aardwarmte zal op Voorne-Putten een belangrijke rol gaan spelen. Het initiatief van Brielse tuinders tot het realiseren van een warmtenetwerk zal dit jaar nog gevolgd worden door eenzelfde initiatief in Tinte. Met lokale initiatieven kunnen korte klappen worden gemaakt. In Brielle geldt dit voor de 466 zonnepanelen op gemeentedaken. Dit levert naar verwachting 120.000 KWh op , dit is vergelijkbaar met het jaarlijkse elektragebruik van 40 huishoudens. Daarnaast geldt als uitgangspunt dat bij het bouwproject Oude Goote dat er woningen zonder gasaansluiting worden gerealiseerd. Bij het bouwproject Fregat komen de zogenaamde \u2018nul op de meter\u2019 woningen\u201d.\n\nOok in Nissewaard is aandacht voor duurzaamheid. \u201cIn Nissewaard wordt gewerkt aan het verder toekomstbestendig maken van de wijk Sterrenkwartier. Een groot deel van de hoogbouw in de wijk zal vervangen worden door gasloze nieuwbouw. Daarnaast lopen er verschillende pilots in de wijk voor het verder verduurzamen van de eengezinswoningen. Ook bij het bedrijfsleven is in Nissewaard veel enthousiasme om aan de gang te gaan met de transitie. Zo is het bedrijventerrein Halfweg-Molenwatering aangesloten bij het programma bedrijventerreinen energiepositief. De eerste stappen zijn gezet, op diverse daken liggen zonnepanelen en diverse ondernemers hebben ge\u00efnvesteerd in ledverlichting. Een van de bedrijven heeft een innovatieve verticale windturbine geplaatst waar veel belangstelling voor is en een ondernemer is zelfstandig van het gas afgegaan\u201d, aldus wethouder Henk de Graad.\n\nWethouder Marja Roza, gemeente Hellevoetsluis: \u2018De gemeente Hellevoetsluis werkt sinds 2004 al aan het verduurzamen van de gemeente. Dit doen we onder andere door inwoners en bedrijven te stimuleren over te gaan tot energiebesparende maatregelen. Het energieteam speelt daarbij een belangrijke rol. Daarnaast werken we aan het verduurzamen van alle gemeentelijke gebouwen. Twee jaar geleden is het gemeentehuis al voorzien van een groen dak en zonnepanelen. En ook op het dak van het Cultuurhuis en de Hendrik Boogaardschool zijn zonnepanelen geplaatst. Het zwembad, de woningen en het IKC aan de Sportlaan worden volledig energieneutraal opgeleverd. De komende jaren willen we nog eens honderden energieneutrale woningen extra bouwen. Naast het gebruik van energiezuinige maatregelen in de woningbouw, werken we binnen een internationaal samenwerkingstraject ook aan het verduurzamen van de havens. \u2018", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=433&terug=2", "body": "In het weekend is Daan altijd te vinden bij OVV in Oostvoorne. Op zaterdag met zijn C1 team en op zondag met zijn vriendjes uit de buurt. Sinds dit seizoen is de voetbalvereniging op zondag gesloten. Op zondag niet meer kunnen voetballen, de sport waar Daan zoveel van houdt, is een groot gemis. Daan kwam met een oplossing, een pannaveld in de buurt bij OVV.\n\nDaan heeft voor zijn idee een brief gestuurd naar de gemeente. Vervolgens is hij, met behulp van zijn moeder, Rita van den Bor en Sandra Kruik, een sponsor-, handtekeningen- en geldinzamelingsactie gestart. Wethouder Blok-van Werkhoven: \u201cWe hebben Daan uitgenodigd om samen met hem te kijken hoe we zijn droom tot een succes konden maken. Uiteindelijk hebben Daan en zijn moeder, met hulp van ons, een projectplan gemaakt.\u201d\n\nOnder het motto \u2018Samen Doen\u2019 betrekt de gemeente Westvoorne inwoners bij het beleid en moedigt hen aan om zelf met initiatieven te komen. Daarbij is de boodschap: het is aan de initiatiefnemers om zelf aan de slag te gaan om tot een succes te komen. Wethouder Van der Meij is blij met de goede samenwerking tussen Daan, zijn moeder, OVV en de gemeente. \u201cSamen zorgen voor een betere leefomgeving, dat is uiteindelijk waar Samen Doen om draait\u201d, aldus Van der Meij. \n\n\n\npersbericht Gemeente westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=441&terug=2", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/", "body": "Archief Nieuws V\u00f3\u00f3r de extra raadsvergadering van 19 oktober hadden we geprobeerd de feiten boven tafel te krijgen.Maar, waar de coalitie kennelijk volledig op de hoogte was, werd getracht de oppositie zo veel mogelijk in het duister te houden. Zoals te doen gebruikelijk in deze gemeente. Dus maakten we ons eigen chronologische overzicht. Niet dat het iets hielp, want er werd alsnog een schaduwspel opgevoerd door het college, de voorzitter van de raad voorop... Het doel daarvan was duidelijk: met zo weinig mogelijk informatie de zaak rond het opstappen van wethouder Klok schemerig houden. Begrijpt u het? Wij niet. Het is te droevig voor woorden.\n\nArchief Nieuws Koos de Gast schreef het al eerder deze maand in zijn nota \u2018Twee jaar dorpspolitiek in Westvoorne\u2019: college en coalitie in onze gemeente doen al hun bestuurlijke debacles af met de opmerking \u2018ja, \u2018t had beter gekund\u2019.\n\n Zo ook Van Montfoort deze keer over zijn raadsvoorstel om een reserve van 3,8 miljoen te vormen ten laste van de toekomstige winst van het project de Drenkeling voor de verplaatsing van de voetbalvelden naar de Nieuwe Achterweg.\n\n In deze moderne tijden is 'factchecking' een vast onderdeel geworden van de politieke ontwikkelingen in onze maatschappij. Wij doen daar graag aan mee door een aantal recente uitspraken van de Westvoornse wethouder van financi\u00ebn tegen het licht te houden. Waar of niet waar?\n\nArchief Nieuws Over het burgerjaarverslag zouden we willen zeggen, dat het een slordig ge\u00efllustreerde \u2018goed-nieuws-show\u2019 is. De wettelijk verplichte onderwerpen \u2018de kwaliteit van de gemeentelijke dienstverlening\u2019 en communicatie en participatie\u2019 schampen aan de werkelijkheid en geven zeker geen helder beeld van wat er in 2011 gepasseerd is. Alleen successen worden gemeld en mislukkingen worden vergeten. Het ontbreekt het college aan elke vorm van zelfreflectie en wat er werkelijk heeft plaatsgevonden in 2011 blijft voor de burgerij in nevelen gehuld. Zo begon raadslid Huisman zijn betoog over de jaarstukken 2011. Ook over het jaarverslag en de jaarrekening sec had hij eigenlijk niet veel goeds te melden. De coalitie vond en vindt het allemaal wel prima en met 8 tegen 7 werd helaas ook dit raadsvoorstel weer aangenomen.\n\nArchief Nieuws Door het college is steeds gesteld dat er niet eerder dan op 9 juni 2011, tijdens de informatieavond, het mogelijk bestaan van de servituten op de ontwikkelingslocatie van de strandhuisjes. Ook tegenover de onderzoekscommissie van BING heeft het college verklaart dat de servituten niet eerder ter sprake gekomen zijn.\n\n Uit de beantwoording van een van de zienswijze op het Bestemmingsplan Zeegebied blijkt echter, dat daar al in februari 2011 uitvoerig over gesproken is. Dit heeft dus niets maar dan ook niets te maken met 'interpretatie' zoals de burgemeester zei, maar met bikkelharde feiten. Zelfs de BING onderzoekscommissie bevestigt, in haar beantwoording van de door de PW gestelde vragen over het onderzoeksrapport, dat het onderwerp eerder ter sprake is gekomen.\n\nArchief Nieuws Het behoeft niet veel inleiding meer, dit betoog in deze extra door de PW afgedwongen raadsvergadering. En het spreekt ook verder wel voor zich. Desalniettemin is het goed om het een keer door te lezen, want het geeft een uitstekend inzicht in het hele gebeuren rond de ontwikkeling van de strandhuisjes. Ook het hierna op deze website geplaatste document met 'relevante passages uit eerder besluiten en documenten' geeft verhelderende informatie.\n\nArchief Nieuws Tintolito aan het water. Dit is geen partijstandpunt, maar een creatief idee van Hans Kraaijeveld voor de eventuele uitbreiding van Tinte-dorp. Laten we hopen dat er binnen het kader van de voor Westvoorne zo noodzakelijke burgerparticipatie door de inwoners meer van dergelijke idee\u00ebn opgebracht zullen en kunnen worden. Daarover later meer...\n\nArchief Nieuws Van de hand van Hans Kraaijeveld, die ons helaas eind januari gaat verlaten. We verliezen daarmee een bijzonder gewaardeeerd partijlid, fractielid, VROM voorzitter en vriend, om zomaar eens een paar blommige te noemen. In dit verslag vat hij nog eens even fijntjes een aantal zaken, die in december de politieke revue passeerden, samen ....\n\nArchief Nieuws Het is merkwaardig dat onze locale tabloids eigenhandig geschreven stukjes als redactionele artikels laten verschijnen. Dat wil zeggen, zonder de naam van de schrijver er onder, maar wel met de schrijver als onderwerp. En dat nadat we enige tijd geleden strenge regels opgelegd kregen over de toon, de lengte en de ondertekening van onze ingezonden stukjes...\n\nArchief Nieuws Leo Laaij, gewezen fractievoorzitter van de lokale VVD, prominent lid van diezelfde VVD en persoonlijk adviseur van fractievoorzitter Krajenbrink wordt zelden meer gezien in de raadszaal, maar op 22 juni zagen we hem er toch weer rondschuiven en delibereren met de VVD fractie. Vervolgens verscheen op 30 juni een akelig stukje van zijn hand in het Weekblad Westvoorne.\n\nArchief Nieuws Over een rekenkameronderzoek, waarvan de uitkomst in feite door de coalitiepartijen genegeerd wordt en een beetje over kunst. Het viel op dat er heel veel vragen waren die niet beantwoord konden worden. Zelfs met de assistentie van een ambtenaar kwam de wethouder er niet uit. Een en ander zal nu schriftelijk geadresseerd moeten worden...\n\nArchief Nieuws De ABZM commissievergadering van juli 2010 had niet veel bijzondere punten op de agenda staan. Over de wachtgeldregeling voor de wethouders mocht niet gesproken worden door de coalitie, de discussie over de begroting van de stadsregio werd er doorheen geperst en de situatie rond het asbest verwijderen in De Rots is nog steeds onduidelijk...\n\nArchief Nieuws In deze aflevering de visie van de Partij Westvoorne over \"vier wethouders voor de prijs van drie\". Verder een korte mededeling over de voorgestelde bezuinigingen en een zeer eenvoudige oplossing voor het op de Westvoornse markt brengen van betaalbare starterswoningen.\n\nArchief Nieuws Artikel geplaatst in de Westvoornse Courant over de aankoop door de gemeente van locatie De Rots in Rockanje. Naar ons idee overhaast en slecht onderbouwd en een typisch voorbeeld van een bestuurswijze die wij snel willen afschudden.\n\nArchief Nieuws In reactie op gemopper van diverse raadsleden werd een stukje geplaatst in de Westvoornse Courant, waarin we de achtergrond van onze kritiek uitleggen en enkele van onze plannen voor de nabije toekomst uiteenzetten.\n\nArchief Nieuws Ik ga het niet hebben over de structuurvisie. Ook ga ik het niet hebben over de second opinion die naar mijn mening duidelijk genoeg is en de structuurvisie op hoofdlijnen kraakt.\n\nArchief Nieuws In de afgelopen weken stond de Westvoornse politiek voor de zoveelste maal in het teken van het glas in het intensiveringsgebied Tinte. Ook de ontwikkeling van de locatie De Rots stond weer op het programma. Wij zullen, gezien de gevoeligheid en de importantie van beide onderwerpen, in dit artikel alleen aandacht besteden aan de politieke besluitvorming rond deze twee zaken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/index.html?nieuws_id=436&terug=1", "body": "Laten we proberen om als raad gezamenlijk van kreet naar concreet te gaan, want helaas moeten we het vooralsnog niet van ons college hebben om dat te doen.\n\nDat is inderdaad een behoorlijk minimaal en bovendien al vastgesteld uitgangspunt. Wij hadden op het gebied van duurzaamheid graag meer ambitie gezien en daarvoor dan ook graag budget beschikbaar gesteld. Het is dan ook teleurstellend dat we nu noodgedwongen in zullen stemmen (hoewel we daar nog over twijfelen) met het aanstellen van een nieuwe \u2018projectleider duurzaamheid\u2019 in de hoop dat die wel met beleidsvoorstellen zal komen.\n\nOnder toerisme en recreatie staat (p.24), dat het college het volgende gaat doen: \u2018Stimuleren en faciliteren van maatregelen en ontwikkelingen die bijdragen aan de versterking en kwaliteitsverbetering van voorzieningen\u2019. Daarvoor wordt 50.000 in de begroting opgenomen, met als opmerking dat het om cofinanciering gaat. Onze vraag is: liggen er plannen van derden (want blijkbaar gaan die niet van college komen) of zou het zo kunnen zijn dat die 50.000 op de plank blijft liggen?\n\nDat verbaast ons want per amendement bij de begroting van 2018 is de bijdrage van Westvoorne aan de MOVP juist met \u20ac 40.000 verlaagd. Tevens werd toen gesteld dat er nieuwe afspraken gemaakt zouden worden over de bijdragen van Westvoorne. Tot op heden hebben wij die nieuwe afspraken niet gezien.\n\nIn onze gemeenten zijn veel arbeidsmigranten woonachtig, die zowel in de glastuinbouw als in het haven- en industriegebied werkzaam zijn. Het zijn arbeidskrachten die wij hard nodig hebben en voor wie fatsoenlijke en betaalbare woonruimte beschikbaar zou moeten zijn. Helaas is daar niet altijd sprake van en daarnaast levert de huidige wijze huisvesting soms problemen op voor de omgeving. Daarom denken wij dat het hoog tijd wordt om daarvoor beleid te ontwikkelen. We zullen daartoe een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/tools/nieuws.html?nieuws_id=443&terug=1", "body": "Wethouder Van der Meij: \u201cWestvoorne is een prachtige gemeente met een grote afwisseling van landschappen. Zo zijn er duinen, zanderijen en zeekleipolders. Elk soort landschap kent zijn eigen sfeer en identiteit. Met elkaar geven we dit landschap vorm. We halen er iets in weg, voegen iets toe, we veranderen of verbouwen. Om er voor te zorgen dat het buitengebied in Westvoorne zijn unieke kwaliteiten en karakteristieken behoudt en waar mogelijk verbetert, is dit praktische handboek opgesteld\u201d.\n\nHet handboek laat met veel beeld de kwaliteiten en karakteristieken van de polders in Westvoorne zien. Per soort landschap staan de ambities om de kwaliteit te verbeteren omschreven. Met voorbeeldfoto\u2019s en schetsen worden aanbevelingen gegeven. Het handboek is opgebouwd uit 5 eenvoudig te volgen stappen. Zo kan iemand die in het buitengebied met zijn huis, schuur, erf of tuin aan de slag wil snel bouwstenen verzamelen. Met deze bouwstenen kan een passend ontwerp worden opgesteld dat zorgt voor de gewenste kwaliteitsverbetering.\n\nRoberto Truijers: \u201cHet handboek is echt een inspiratiebron vol met idee\u00ebn, voorbeelden en aanbevelingen. Ik hoop dat iedereen die in het buitengebied aan de slag gaat het handboek gaat gebruiken. Ook de nieuwe eigenaren van de kavels hier aan de Middelweg. Zo bouwen we met elkaar aan een toekomstig landschap waarin de historische gegroeide kwaliteiten van Westvoorne herkenbaar zijn en blijven\u201d.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=370&terug=1", "body": "De totale begroting voor Syntrophos bedraagt \u20ac 6.761.929,00 waarvan Westvoorne in 2015 een financi\u00eble bijdrage levert van \u20ac 793.766,00. De deelnemersbijdrage voor Westvoorne blijft gelijk aan het niveau van 2013 waarmee is vastgesteld dat er geen effici\u00ebntievoordeel is behaald, voorheen begroot op \u20ac 35.529,00.\n\nDe begroting van Syntrophos is moeilijk leesbaar. Het gaat dan met name om de positie en doelstelling van Syntrophos zelf. De vraag rijst nu of Syntrophos een ICT dienstverlener is met een vastgestelde product- en dienstencatalogus waar op basis van gezamenlijke producten en diensten een uniforme ICT omgeving beschikbaar komt en voordeel wordt behaald door:\n\nZo is niet inzichtelijk of de lokale kosten zoals de inrichting MER Westvoorne, kostprijs bruto vloeroppervlak, exploitatiekosten van de MER (schoonmaak, onderhoud, stroom, koeling) in de totaalprijs is opgenomen van de dienstverlening Syntrophos of dat deze kosten geplust worden op de algemene middelen van Westvoorne zelf.\n\nDeze voorgaande lijn moet je doortrekken naar alle middelen en werkzaamheden die Westvoorne zelf uitvoert om te komen tot een feitelijke TCO, total cost of ownership. De daadwerkelijke ICT kosten per werkplek. Een rekenvoorbeeld hierbij is:\n\nIndien de opgeleverde begroting van Syntrophos alle ICT componenten begroot (resources, middelen, exploitatie) dan bedraagt de total cost of ownership per werkplek voor de gemeente Westvoorne in het jaar 2015: \u20ac 793.766,00 / 124 werkplekken = \u20ac 6401,34. Een ICT landschap is organisatie afhankelijk en wordt onder andere bepaald door het type dienstverlening, geografische indeling en bijvoorbeeld het gevraagde beschikbaarheidsniveau. Hierdoor is het beperkt mogelijk een goede vergelijking te maken. Zo is de TCO voor de GGZ vastgesteld op \u20ac 3700,00 per werkplek en gemiddeld binnen Nederland op \u20ac 2666,00. (zie ook bijlage NFC index 2012 of www.nfcindex.nl waarbij NFC benchmarkt tussen het publieke en private domein).\n\nEr kunnen nuanceringen worden aangebracht in deze vergelijking, toch blijft het een aanzienlijk verschil (verdubbeling) met de GGZ. De GGZ heeft immers ook specifieke applicaties maar onderscheidt zich vooral door een grote spreiding binnen Nederland, veel locaties en daarmee een omvangrijke ICT infrastructuur. Interessant om te lezen is een artikel van Binnenlands Bestuur waarin het betoog is dat alleen efficiency te behalen is op inkoop. Zodra meerdere omgevingen (gemeenten) gekoppeld worden aan \u00e9\u00e9n systeem volgt een complexe omgeving en daarmee een prijsopdrijvend effect:\n\nVanuit voornoemde constatering is ook vastgesteld dat er, onder andere, geen inzicht is in life cycle management van systemen, maatregelen en investeringen voor Business Continuity Management, innovatie en consolidatie processen. Er wordt weliswaar volop ge\u00efnvesteerd maar vanuit welke visie en met welk doel? En wat draagt deze investering nu eigenlijk bij aan het resultaat van de gemeente Westvoorne?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=367&terug=1", "body": "Bij de toegangspoort, deze is om te bepalen of iemand zorg/ondersteuning nodig heeft, vindt er screening plaats. Dit is de fase waarbij belangrijke persoonlijk keuzes worden gemaakt. Partij Westvoorne heeft altijd aangegeven dat er een professionele blik nodig is om de eerste screening te kunnen doen. Wat zijn de kwalificaties van de benodigde ambtenaren, extra medewerkers en/of BackOffice. Een profielschets is onontbeerlijk. Screening werkt twee kanten uit. Exact de juiste zorg bepalen voor de mensen die gebruik moeten maken van het vangnet is maatwerk. Maak gebruik van de huidige intake modellen en hanteer 1 methode.\n\nHet inclusieve beleid is bij uitstek geschikt om op te nemen in het programmaplan. De agenda 22 is een methode waarbij mensen met een beperking in een vroeg stadium betrokken worden bij het maken van plannen waarbij het doel is dat zij op een gelijkwaardige manier kunnen deelnemen aan alle aspecten van het maatschappelijk leven.\n\nHet is belangrijk dat wij initiatieven van burgers stimuleren en de wijze waarop dat beschrijven in de projectgroep toegang. Als een groep ouderen bijvoorbeeld een woongroep wil vormen en gezamenlijk verpleging inhuurt, is er op die wijze meer sociale controle, cohesie en het verminderd de toegang naar zorg.\n\nBelangrijk om \u2018out of de box te denken\u2019, een kinderdagverblijf levert ook een goede pedagogische zorg en is vaak veel goedkoper dan een dure instelling. Belangrijk is het daarbij om BIG geregistreerde zorg door gekwalificeerde beroepskrachten te laten doen.\n\nBezuinigingen mogen niet leidend zijn. Om politieke keuzes te kunnen maken moeten we op korte termijn praten over kwaliteit van zorg en daarbij ethisch vraagstukken niet uit de weg gaan. De partij Westvoorne stelt voor om direct na de zomer een tweetal werkconferenties te organiseren, voor de jeugdzorg en voor de ouderenzorg. Daarbij nodigen wij alle betrokkenen uit om met raadsleden te spreken/ te discussi\u00ebren over uitdagingen, mogelijkheden en problemen in de zorg.\n\nIn het communicatieplan wordt op verschillende niveaus aangegeven in welke mate betrokkenen mee weten, meebeslissen etc. De partij Westvoorne is ervan overtuigd dat cli\u00ebnten zelf vaak hele goede idee\u00ebn hebben om de zorg beter, effici\u00ebnter en zuiniger te kunnen organiseren. Wij pleiten ervoor om in de klankbord groep cli\u00ebnten en professionals te plaatsen. Gemeente Westvoorne zou al moeten starten met het informeren en betrekken van bewoners/burgers over de opzet van het programmaplan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=371&terug=1", "body": "Auteur: Paul van der Zwan \u2013 10/10/2014\n\n \n\n Sinds begin dit jaar gelden strengere wettelijke regels voor de zogeheten paracommerci\u00eble horeca. Deze nieuwe regels moeten oneerlijke concurrentie met de horeca tegengaan. Een belangrijke bron van inkomsten van gemeenschapshuis Acropolis in Megen dreigde daardoor op te drogen. Maar sinds kort werkt Acropolis samen met de horeca bij de organisatie van feesten en partijen. De gemeente Oss ging ermee akkoord. \n\n \n\n Bezoekers van de voor een groot deel met kinderkopjes bestrate dorpskern Megen (1650 inwoners) zal het gebouw van Acropolis, het voormalige gymnasium van de broeders franciscanen, niet ontgaan. Het monumentale pand uit 1884 is een belangrijke blikvanger. \n\n Sinds 1969 is het gemeenschapshuis gevestigd in het pand, dat onder meer een concertzaal heeft en een theater met glas-in-loodramen, de voormalige kapel van het gymnasium. De voormalige schoollokalen, nog voorzien van lokaalnummers, bieden onderdak aan onder andere de heemkundevereniging, de harmonie en de breiclub. Femke Nijboer, bedrijfsleider van Acropolis: \u2018En we hebben het zogeheten kabaallokaal, de thuishaven van de Megense jeugdvereniging, waar vrijwel iedere jongere in Megen wel lid van is.\u2019 \n\n Naast de Stichting Gemeenschapshuis Acropolis biedt het pand huisvesting aan het Toeristisch Informatie Centrum Megen, een bakkerij die wordt gedreven door mensen met een licht verstandelijke handicap, een praktijk voor biodynamische massagetherapie en een kunstenaarscollectief. In de voormalige lerarenkamer met dubbele deur om afluisteren door leerlingen destijds tegen te gaan, spreekt wethouder Jan van Loon van het kloppend hart van sociaal Megen. \n\n \n\n Renovatie\n\n Voor de renovatie van enkele jaren geleden kon de beheerder, de Stichting Gemeenschapshuis Acropolis, de touwtjes financieel aardig aan elkaar knopen. De gestegen kosten van het gerestaureerde pand \u00e9n de wijziging van de Drank- en Horecawet dreigden roet in het eten te gooien; gemeenten moesten in een verordening regels stellen voor horeca-activiteiten van sportverenigingen en club- en buurthuizen. Hierdoor zou het organiseren van een feest of partij, een noodzakelijke bron van inkomsten voor Acropolis, niet langer zijn toegestaan. \n\n De Stichting Acropolis haalt haar inkomsten onder meer uit onderhuur van ruimten aan verenigingen. Aangezien zij het pand voor het symbolische bedrag van \u00e9\u00e9n euro per jaar huurt van de gemeente, zijn de opbrengsten van onderhuur voor de stichting. Daarnaast ontvangt de stichting dertigduizend euro subsidie per jaar van de gemeente en nu en dan giften en schenkingen van particulieren of bedrijven. Sjoerd van Aelst, vicevoorzitter van Acropolis: \u2018Maar zonder neveninkomsten uit partijen kunnen wij onze exploitatie niet sluitend krijgen.\u2019 \n\n Dat heeft Van Aelst de raad van Oss ook laten weten. Die vergaderde eind vorig jaar over regels voor de organisatie van feesten door stichtingen en verenigingen. \u2018Tijdens een commissievergadering heb ik ingesproken. Mijn boodschap was dat we financieel door het ijs dreigden te zakken na de wetswijziging.\u2019 Dat zou niet alleen het einde betekenen voor Acropolis, maar ook een bedreiging voor het verenigingsleven van Megen. \n\n Acropolis zou niet als enige de dupe worden van de nieuwe wetgeving. Van Loon: \u2018We hebben bijvoorbeeld alleen al zeventien voetbalclubs in Oss, die de extra opbrengst uit een feestje ook wel kunnen gebruiken. Datzelfde geldt voor tennisverenigingen, hockeyclubs en buurthuizen in onze drie\u00ebntwintig kernen.\u2019 \n\n \n\n Verpauperen\n\n Acropolis neemt een zeer belangrijke plaats in binnen de dorpskern Megen, vooral door zijn functie. Van Loon: \u2018Het gebouw is enkele jaren geleden grondig gerenoveerd. Enkele partijen, waaronder de gemeente, hebben daar samen bijna vijf miljoen euro in ge\u00efnvesteerd. Het zou zonde zijn als het fraai gerestaureerde rijksmonument leeg kwam te staan en wellicht zou verpauperen.\u2019 \n\n De gemeente adviseerde de Stichting Gemeenschapshuis Acropolis daarom in gesprek te gaan met de commerci\u00eble horeca. Wanneer daar afspraken uit zouden voortkomen over samenwerking bij de organisatie van feesten in Acropolis, zou de gemeente bereid zijn ontheffing te verlenen van het verbod op de organisatie van bijeenkomsten van persoonlijke aard in het gemeenschapshuis. \n\n Het gemeenschapshuis en de horeca in Megen waren geen vreemden voor elkaar. Nijboer: \u2018We werkten al wel samen, wij hebben bijvoorbeeld geen kok in dienst.\u2019 Acropolis, horecapartijen in Megen en Koninklijke Horeca Nederland kwamen er daarom snel uit. In mei ondertekenden zij de samenwerkingsovereenkomst. \n\n \n\n Grenzen\n\n Deze blijkt in de praktijk goed te werken, aldus Nijboer. \u2018Maar die praktijk heeft zo zijn grenzen. Zo wilde iemand voor een familiere\u00fcnie bij ons zelf hapjes maken. Dat doen we dus niet, daarmee zouden we onszelf en de horeca tekort doen.\u2019 \n\n Sinds Acropolis met de horeca priv\u00e9partijen organiseert, is het merkbaar drukker in het gemeenschapshuis. Van Aelst: \u2018Het is nu soms zo druk met activiteiten dat we niet eens voldoende kop- en-schotels hebben.\u2019 \n\n \n\n Leefbaarheid\n\n Een drukbezocht gemeenschapshuis komt de leefbaarheid ten goede, weet wethouder Van Loon. \u2018Ik woon zelf in een kleine kern. Ik weet drommels goed hoe je de leefbaarheid in stand houdt; scholen, sportverenigingen en ontmoetingsruimten als Acropolis zijn daarbij cruciaal. Zij staan garant voor activiteiten en daarmee voor sociale contacten.\u2019 \n\n Net als de gemeente en Acropolis juicht de horeca de samenwerking toe. Restauranthouder Thony Suppers: \u2018Wij kunnen wel een feest organiseren, maar we hebben beperkte ruimte. Tweehonderd man ontvangen lukt niet in mijn restaurant. Ook niet voor een ontvangst ter gelegenheid van een uitvaart. In Acropolis kan dat wel. Daarnaast zijn er mensen die helemaal geen feest in mijn restaurant willen: zij kiezen specifiek voor Acropolis als locatie.\u2019 \n\n Acropolis werkt samen met vijf horecaondernemers uit Megen. Eddy M\u00fcller, restauranthouder: \u2018We rouleren bij de mede-organisatie van bijeenkomsten; ieder op zijn beurt. Sommigen van ons doen geen grotere partijen, die geven de beurt dan over aan een ander. Het komt ook voor dat meer horecaondernemers samenwerken. En de klant kan natuurlijk zelf kiezen voor \u00e9\u00e9n van ons. Dat loopt uitstekend.\u2019 \n\n De horeca is dik tevreden met de samenwerkingsovereenkomst. M\u00fcller: \u2018Het levert ons meer publiciteit op, mensen weten onze zaken beter te vinden. Wat wil een ondernemer nog meer? We zien het echt als de slagroom op het toetje.\u2019 \n\n \n\n De gemeente Oss kent meer dorpskernen met grote gemeenschapshuizen. Voorziet Van Loon dat ook deze voelen voor samenwerking met de horeca voor feesten en partijen? \u2018Ik heb nog geen geluiden in die richting gehoord, maar ik acht het niet uitgesloten dat die wel gaan komen.\u2019 \n\n \n\n Vindplaats: VNG Magazine 19, 10 oktober 2014, pagina 22 e.v.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=375&terug=1", "body": "Teneinde het uitvoeren van de motie 'Beleidsruimte' verder te ondersteunen vindt de Partij Westvoorne bij monde van raadslid Jeroen Noordermeer het cruciaal dat er continu\u00efteit en consistentie aangebracht wordt tussen de verschillende rapportages op bestuurlijk en financieel gebied. Jaarrekening, bestuursrapportages, kadernota en begroting moeten naadloos op elkaar aansluiten en met de juiste regelmaat en in de correcte volgorde uitgebracht worden. Om dat te bewerkstellingen dient de PW de motie 'Controlecyclus en begroting' in. \n\n\n\nWethouder Mulder is van mening dat deze motie een enorme uitdaging vormt en ondersteunt hem dientengevolge en aldus. De motie wordt unaniem aangenomen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=366&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=372&terug=1", "body": "\u2018Niets is bestendig, niets is blijvend; het wezen der dingen is verandering\u2019, aldus de Griekse filosoof Heraclitus, die leefde rond het jaar 500 v.C. (535 - 475 v.C.).\n\nAl 500 jaar v\u00f3\u00f3r het begin van onze jaartelling dachten filosofen na over het verschijnsel verandering en nu, ruim 2,5 duizend jaar later worstelen wij nog steeds met het feit dat alles in ons leven en in onze samenleving constant verandert. Eigenlijk is dat de enige zekerheid die wij hebben. Het is de kunst om met die zekerheid op een adequate manier om te gaan. Bedrijven kunnen dat in de regel prima. Ze zullen wel moeten, om te overleven. Dat geldt niet of in ieder geval veel minder voor overheden. Helaas niet, zouden we misschien moeten zeggen, want als gemeenten failliet zouden kunnen gaan, omdat zij zich niet aan maatschappelijke veranderingen aanpassen, dan zouden bureaucratische molens misschien wat sneller malen.\n\nAngst voor verandering, omdat we wel weten wat we hebben, maar niet wat we er voor in de plaats krijgen, weerhoudt mensen maar ook overheden er vaak van om knopen door te hakken en veranderingsprocessen snel en adequaat in te voeren.\n\nDe Partij Westvoorne is van mening dat we er in onze gemeente voor moeten zorgen dat veranderingen tot verbeteringen leiden. Als het bedrijfsleven dat kan, dan kunnen overheden dat toch ook.\n\nNa 19 maart stond in Westvoorne de wereld niet op zijn kop, maar na een misschien wat stroeve start, waarin tijd en moeite genomen werden om een aantal drempels te benoemen en over te stappen, is de nieuwe coalitie voortvarend te werk gegaan. In het algemeen kan gesteld worden dat lastige zaken niet langer vooruit geschoven, maar aangepakt worden. Dat geldt voor slepende kwesties, zoals de bedrijfsverplaatsing aan de Lodderlandsedijk, de glassanering en de gebouwen-discussie in Tinte en voor nieuwe zaken zoals de structuurvisie, de centrumontwikkeling Rockanje en de brede school.\n\nOok niet onbelangrijk is de rol die de coalitie gunt aan de oppositie. Er wordt door ons geluisterd. Suggesties, zoals het voorstel van de Partij van de Arbeid om het taxusafval ten behoeve van de kankerbestrijding in te zamelen, worden overgenomen en in dit geval binnen twee weken geregeld. Oppositie doe uw voordeel met de ruimte die u geboden wordt en laat Westvoorne ook van uw goede idee\u00ebn profiteren.\n\nDe begroting is anders van opzet. Dit is het gevolg van de door de coalitie ingediende motie \u2018Kaders en Controle\u2019. Hierin wordt onder meer gesteld dat, door het ontbreken van een doorlopend en op elkaar aansluitend rapportagesysteem, sturing en controle vanuit de raad lastig is. De Partij Westvoorne gebruikte in het verleden dan ook regelmatig de term \u2018Puzzelboek\u2019 voor de verschillende financi\u00eble rapportages. Wat ontbrak was het overzicht, de ontwikkelingen binnen de verschillende producten, op basis van de oorspronkelijke afspraken over tijd, kwaliteit en budget. Dat overzicht hoort er te zijn, want dat geeft inzicht in wat er in Westvoorne gebeurt, en wat het kost.\n\nDat het samenwerkingsverband Voorne-Putten tot nu toe geen succes is geweest, is alom bekend. Aan de andere kant is er nog steeds het geloof in de meerwaarde en de noodzaak van intergemeentelijke samenwerkingsverbanden.\n\nIn het algemeen kan echter gesteld worden dat het grote manco bij het aangaan van dergelijke samenwerkingsverbanden het ontbreken van duidelijke kaders is. In de eerste plaats moet pas tot samenwerking besloten worden wanneer heel duidelijk in beeld is wat de eigen kracht is, tot hoever die reikt en tot wat men niet zelfstandig in staat is. Dan is duidelijk waarom er bepaalde zaken beter in samenwerking opgepakt kunnen worden. Vervolgens moeten die zaken dan duidelijk, kwalitatief, financieel en procedureel omkaderd worden.\n\nIn maart 2013 hebben Brielle, Bernisse, Spijkenisse en Westvoorne onder de naam Syntrophos, een Shared Service Center opgericht. Onze ICT en een aantal andere gemeentelijke taken zijn daar ondergebracht. De vraag is of die taken destijds duidelijk omkaderd werden? We hebben recentelijk de begroting van Syntrophos ontvangen en wat daarin opvalt zijn de hoge kosten van deze gemeenschappelijke regeling.\n\nZo blijkt dat een ICT werkplek in Westvoorne (nu dus ondergebracht bij Syntrophos) per jaar bijna 6,5 duizend euro kost (\u20ac 6401,34), terwijl het landelijk gemiddelde van zo\u2019n werkplek ongeveer 2,5 duizend euro is (\u20ac 2666,00). Dit verschil van vierduizend euro per werkplek, vraagt wat ons betreft om onderzoek. Wij zullen daarvoor een motie indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=376&terug=1", "body": "PW raadslid Leo Gelderland leidt in de vergadering de motie 'Investeren in de jeugd brengt groot rendement' als volgt in: \n\n\"Deze raad heeft onlangs het beleidsplan \u2018hulp en zorg voor de jeugd\u2019 aangenomen, met algemene stemmen, en in dat plan wordt op diverse punten aangegeven hoe belangrijk het is dat er ge\u00efnvesteerd wordt in professioneel jongerenbeleid om aan te sluiten bij de jeugdhulp en combinatiefunctionarissen. Daarbij wordt ook op diverse plekken in dat plan geconstateerd, dat de investeringen in Westvoorne behoorlijk achterblijven bij die van de andere gemeenten. Daarom zou het goed zijn om dat snel op peil te brengen, zodat we niet alleen voluit kunnen gaan presteren in die stelselwijziging per januari 2015, maar ook het hoofd kunnen bieden aan problemen die we de laatste jaren toch constateren. Dan noem ik met name even de overlast die ervaren wordt en ook het drank- en middelengebruik.\"\n\nHij voegde daar later aan toe: \"De PW maakt zich al langere tijd zorgen over de bezuinigingen die werden doorgevoerd in het jeugdwerk in Westvoorne, maar we slaagden er niet in andere partijen te overtuigen van de noodzaak van goed en professioneel jongerenwerk. Recent onderzoek in het kader van het nieuwe beleidsplan voor Hulp en Zorg voor de jeugd bevestigde echter onze mening, dat jongerenwerk van essentieel belang is en dat Westvoorne achterblijft bij andere gemeenten. Daarom hebben we deze motie voorbereid en samen met onze coalitiepartners ingediend.\"", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=369&terug=1", "body": "Partij Westvoorne wil de komende commissievergaderingen onderwerpen uitdiepen die genoemd worden in deze notitie. Te starten met alcohol en drugs preventie, eenzaamheid, psychische gezondheidsproblemen zoals depressie en het terugdringen van overgewicht. Deze onderwerpen moeten uitgewerkt worden. De vraag die we als gemeente en raad moeten stellen is: \u2018 wat gaan we DOEN om deze problemen terug te dringen. De commissie heeft ingestemd om, zo snel mogelijk tijdens een IZ vergadering, de WMO adviesraad, de jeugdraad en een ervaringsdeskundige uit te nodigen om de problematiek rond alcohol en drugsgebruik te bespreken en een actieve bijdrage te leveren aan het lokaal gezondheidsbeleid.\n\nZe hebben hulp nodig en Partij Westvoorne heeft zich hier altijd sterk voor gemaakt. Er is o.a. afgesproken in een motie dat we de mensen die uitstromen uit de Welplaat naar een reguliere arbeidsplaats te actief te volgen en horen of ze zich wel bevinden. Indien nodig wordt een plan gemaakt om verbeteringen door te voeren.\n\nDe Wajong is per 1 januari 2015 alleen nog geschikt voor 100% duurzaam arbeidsongeschikte mensen. Ook zij kunnen gebruik maken van de \u2018 nieuwe\u2019 instrumenten. Er is een budget van 92.000 beschikbaar voor 2015 tov 115.000 in 2014. Dit geld wordt o.a. gebruikt om het salaris aan te vullen nadat de loonwaarde van de medewerker bepaald is.\n\nPartij Westvoorne heeft altijd het standpunt gehad dat mensen met een uitkering vooral mee moeten kunnen blijven doen in de samenleving, het is belangrijk is dat je \u2018 onder de mensen blijft\u2019. Daartoe hebben wij destijds ook een motie ingediend waarmee wij de tegenprestatie als verplichting wilden opnemen. Deze werd niet aangenomen vanwege het feit dat \u2018 handhaven hierop niet haalbaar zou zijn voor de gemeente.\n\nNu is wettelijk vastgelegd dat een tegenprestatie \u2018 moet i.p.v. kan\u2019. Dit zou in de vorm van vrijwilligerswerk uitgevoerd gaan worden. Er komen gesprekken waarbij gekeken wordt naar interesses en mogelijkheden. Er is maatwerk nodig voor de activiteiten die werklozen moeten gaan doen. Er zijn wettelijke uitzonderingen zoals mensen die mantelzorger zijn of al vrijwilligerswerk doen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=380&terug=1", "body": "Terwijl al bij de start van de coalitieonderhandelingen bleek dat de VVD weinig vertrouwen in de Partij Westvoorne had, kwam de werksfeer binnen de coalitie in het begin extra onder druk te staan door de verschillende startposities van beide partijen (VVD en PW).\n\nWij waren heel enthousiast, want we konden eindelijk laten zien wat we waard waren. We hadden een fractie met vier jaar ervaring in het raadswerk en we hadden die vier jaar in de oppositie bovendien gebruikt om allerlei trainingen en cursussen te volgen. Daarnaast hadden wij onze eigen toekomstvisie voor Westvoorne klaarliggen. We hadden een wethouder met een degelijke bestuurlijke opleiding en heel veel ervaring in \u2018gemeenteland\u2019. De verhouding tussen fractie en wethouder was bovendien uitstekend. Kortom we waren heel goed voorbereid en we konden een vliegende start maken.\n\nDat lag bij de VVD anders. Twee van de drie fractieleden waren nieuw en de wethouder had geen enkele politieke ervaring en hij had nog nooit binnen een gemeentelijke organisatie gewerkt. Wellicht voelde de VVD zich hierdoor op achterstand staan en heeft dat geleid tot argwaan. In ieder geval kwamen de eerste verwijten richting de Partij Westvoorne al snel op gang (\u201cjullie verzwijgen dingen voor ons, jullie zijn niet te vertrouwen, jullie bespreken zaken achter onze rug om\u201d). Een feit was dat we beter voorbereid waren, dat we een kennisvoorsprong hadden en dat wethouder en fractie goede contacten met elkaar onderhielden. We hadden al die voordelen graag gedeeld, maar we werden niet vertrouwd.\n\nIn het najaar ging het echter het plotseling helemaal mis. Waarom precies weten we niet, maar dat was wel vaker zo. Vanaf dat moment kwam er een constante stroom van beschuldigingen en verwijten richting de Partij Westvoorne. En die waren behoorlijk persoonlijk en beschadigend van aard.\n\nDe indruk van de Partij Westvoorne van dit alles zou subjectief genoemd kunnen worden, ware het niet dat de beschuldigingen en verwijten voor een deel zwart op wit staan. Tijdens coalitievergaderingen van de laatste zes maanden hebben wij de ontvangen E-mails en brieven en de houding van de VVD in vergaderingen keer op keer aan de orde gesteld, in de hoop op verbetering. Die is helaas uitgebleven.\n\nNaast de onder nul gezakte werksfeer begon het verschil van opvatting over gemeentelijke herindeling, en met name de invloed daarvan op de besluitvorming, een steeds grotere wissel op de samenwerking binnen de coalitie te trekken. Dit ondanks de afspraken die daarover gemaakt waren. Aangezien gemeentelijke herindeling een onderwerp is dat politiek en maatschappelijk gevoelig ligt, mag van partijen verwacht worden dat zij daar zorgvuldig mee om gaan. Dat is echter niet gebeurd. Er werd keer op keer door de VVD zeer stellig naar voren gebracht dat die herindeling er hoe dan ook moest komen. Steeds werden besluiten door de VVD, zoals de uitbesteding van de buitendienst, de verzelfstandiging van het woonbedrijf, het APV burgerparticipatietraject en het samenwerkingsverband Voortaan Voorne, vanuit dat kader beoordeeld. Alsof Westvoorne, als zelfstandige gemeente, al niet meer bestond. Hoewel de VVD wethouder, op uitdrukkelijk verzoek van de VVD, regionale samenwerking en mogelijke toekomstige herindeling in zijn portefeuille had, was van het houden van een inhoudelijke discussie over dat onderwerp geen sprake. En dat was wel de afspraak die daarover gemaakt was.\n\nDe laatste maand hebben wij binnen onze fractie uitvoerig gesproken over de samenwerking met de VVD. Hoewel wij de intentie hadden om deze raadsperiode met deze coalitiegenoten tot een succes te maken, geloofde niemand nog dat wij de eindstreep zouden gaan halen. Dan is het beter om de knoop door te hakken en daarmee ruimte te cre\u00ebren voor een nieuwe coalitie. Van de slechte werksfeer binnen de coalitie was, tot op het moment dat wij de breuk bekend maakten, nog weinig naar buiten gekomen. Hoewel mensen die de politiek van dichtbij volgenden zeker signalen opgevangen moeten hebben. Wij zijn blij dat we het binnenkamers hebben kunnen houden, want van ruziemakende coalitiepartners wordt niemand beter. De tijd van openlijke verwijten en beschuldigingen hebben wij zo kort mogelijk trachten te houden en wij hebben tegelijkertijd onze verantwoordelijkheid genomen bij het vormen van een nieuwe coalitie.\n\nNa het opzeggen van het vertrouwen in de VVD als coalitiepartner, hebben wij, nog diezelfde week, met alle andere fracties gesproken. Al deze gesprekken, ook die met D66, zijn in goede sfeer verlopen. De verschillende fracties hebben hun mening gegeven over de val van de coalitie en over het vormen van een nieuwe coalitie met Gemeentebelangen.\n\nEen breuk is niet wat we voor ogen hadden. Zeker niet. Maar desondanks zijn we heel gelukkig met deze nieuwe, goede start.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=374&terug=1", "body": "PW raadslid John Rouss leidt de motie 'Beleidsruimte' als volgt in:\n\nMet het maken van de begroting 2015 is de basis gelegd voor een, vergeleken met alle voorgaande jaren in het bestaan van de gemeente Westvoorne, strakkere begroting. Hoewel dit onder meer geresulteerd heeft in een besparing van \u20ac 600.000, heeft de Partij Westvoorne toch gemeend de motie' Beleidsruimte' te moeten indienen om te pleiten voor de definitieve continuering van begroten op deze ingeslagen weg. Verder voegt de motie daar voor het jaar 2015 ook nog de doelstelling aan toe van een extra besparing van \u20ac 500.000. De motie stelt bovendien dat deze besparing niet mag leiden tot extra bezuinigingen of verlies van kwaliteit maar zal worden ge\u00efnvesteerd in kwaliteitsverbeteringen op het gebied van leefbaarheid, duurzaamheid, toeristische aantrekkelijkheid en beheer plus onderhoud van de openbare ruimte.\n\n\n\nVerantwoordelijk wethouder Mulder noemt de motie niet alleen sympathiek, maar hij is ook verheugd over het feit dat deze motie een stimulerende werking zal hebben. De motie wordt unaniem aangenomen, waarmee ook de oppositiepartijen gelukkig het duidelijke signaal afgeven het eens te zijn met deze professionele manier van begroten en, samen m\u00e9t de coalitie, in dit opzicht een streep te willen zetten onder het verleden.\n\n\n\n- met ingang van 1 januari 2015 in iedere bestuursrapportage vermeld moet worden welk deel van deze extra besparing gerealiseerd is en welke investeringen en kwaliteitsverbeteringen daarmee gerealiseerd of in gang gezet zijn,\n\n- met ingang van 1 januari 2015 in iedere bestuursrapportage te vermelden welk deel van deze extra besparing gerealiseerd is en welke investeringen en kwaliteitsverbeteringen daarmee gerealiseerd of in gang gezet zijn", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=378&terug=1", "body": "In de vergadering van de commissiegrondgebied van 3 december werd voor het eerst in deze raadsperiode gesproken over de verdere ontwikkeling van het project De Ruy tweede fase (verder genoemd \u2018dit plan\u2019).\n\nInmiddels is duidelijk geworden dat het college juridisch gebonden is aan afspraken die met de ontwikkelaar (Wavo) daarover gemaakt zijn. Als het plan, zoals dat in de commissie gepresenteerd werd door Wavo, niet door het college in procedure wordt gebracht, dan zal er sprake zijn van een schadeclaim. Hierbij moet opgemerkt worden dat de vorige wethouder steeds ontkend heeft dat er sprake was van een dergelijke bindende afspraak met Wavo[1]. Maar helaas, die ligt er dus wel en het college moet daar maar mee zien te leven.\n\nDaarmee is de kous echter niet af, want de raad is niet gebonden aan enig contract met Wavo. Het komt er nu dus op aan dat de raad haar verantwoordelijkheid neemt en heel zorgvuldig alle argumenten om wel of niet met dit plan in te stemmen tegen elkaar afweegt. Daarmee is in de afgelopen commissievergadering een begin gemaakt.\n\n3. De huidige leegstand in De Ruy eerste fase (en in het algemeen in Westvoorne)\n\nDe huidige woonvisie stamt uit 2008. Bouwen op basis van deze achterhaalde visie kan niet. Begin volgend jaar zal de nieuwe woonvisie gereed zijn en dan zal duidelijk zijn of het bouwplan en de daarin geplande type woningen (12 rijwoningen, 12 boven-benedenwoningen, 27 huurappartementen) in lijn zijn met de nieuwe visie. Aangezien het voor de wethouder moeilijk is de commissie op enigerlei wijze te sturen in een de richting van een negatief oordeel over het plan, is het niet verstandig voorlopend op de nieuwe woonvisie aan de wethouder te vragen of de te bouwen woningen in lijn zijn met de woonvisie. Dat gebeurde in de commissievergadering helaas wel en dus gaf de wethouder het diplomatieke antwoord dat er zeker vraag zou zijn naar de te bouwen huurwoningen. De commissie- en raadsleden zullen dit keer echt zelfstandig een oordeel moeten vellen, want het college kan niet anders dan het plan verdedigen. Daarom moet er gewacht worden op de woonvisie. De raad moet bepalen of dit bouwplan daarin past.\n\nMaar de vraag is of dat met dit plan moet. De angst bestaat dat wanneer er voor iets anders gekozen wordt er weer jaren overheen gaan voor er iets (wat dat dan ook is) gaat gebeuren. Aan de andere kant zou er, ook wanneer dit plan van start gaat, nog een ongewenste wachttijd kunnen ontstaan, omdat de afspraak gemaakt is dat Wavo eerst 70 % van de koopwoningen verkocht moet hebben, voordat met de bouw daarvan begonnen wordt. Er is wel afgesproken dat Wavo uiterlijk op 31 december 2016 de grond voor de koopwoningen van de gemeente zal kopen. Maar de vraag is of ze dan ook gaan bouwen, want daarover staat in het contract niets meer dan dat 70 % van de woningen verkocht moet zijn!?\n\nWe kunnen in relatie tot dit plan niet om de leegstand van fase 1 van de Ruy heen. Daar staan sinds de oplevering in 2009 nog steeds 23 woningen leeg. Dat is een kwart van de woningen die daar gebouwd zijn. Is het dan verstandig om daar nog eens 24 koopwoningen aan toe te voegen, ook al gaat het om een ander type woningen? Ook in dit verband zouden de aanbevelingen van de woonvisie toch afgewacht moeten worden, want verdere leegstand moet echt voorkomen worden. Stel dat er uit de woonvisie naar voren komt dat er vooral vraag naar huurwoningen is, dan moet er nu toch niet besloten worden tot de bouw van 24 koopwoningen in gebied waar al zo veel leegstand is en op een moment waarop alle prognoses wijzen in een verdere stijging van het aantal leegstaande koopwoningen in onze gemeente.\n\n\u2018Rockanje is aan de beurt\u2019 welke politieke partij heeft dat eigenlijk niet gezegd? Geen enkele. Toch is met dit plan Rockanje echt niet aan de beurt. Dat is een feit, ook al zijn er wellicht redenen aan te voeren, waarmee uitgelegd zou kunnen worden waarom er nu dan toch maar voor dit plan gekozen wordt.\n\nUit de woningmarktafspraken die, tijdens de vorige raadsperiode, regionaal gemaakt zijn, blijkt helaas ook dat Rockanje maar mondjesmaat aan de beurt is. In totaal kunnen er volgens die afspraken 257 woningen gebouwd worden tot het jaar 2020. Naast 52 woningen ten behoeve van de glassanering, zullen er 138 woningen in Oostvoorne en 67 in Rockanje gebouwd worden. Volgens de huidige planning krijgt Oostvoorne er dus twee keer zoveel woningen bij als Rockanje. Waaronder de in totaal 57 woningen van dit plan.\n\nDe netto bouwsom (de bouwkosten exclusief de grondprijs) van de 27 huurwoningen van het woonbedrijf bedraagt \u20ac 7.200.000. Dat is per woning van ongeveer 100 m2 een bedrag van 266.666 euro. Hetgeen uitkomt op een m2 prijs van \u20ac 2666. Even googelen leert dat dat een waanzinnig hoge bouwprijs is. Alleen deze prijs zou al voldoende moeten zijn om van dit plan af te zien.\n\nOver deze hoge bouwprijs per m2 wordt echter niets gezegd in de stukken zoals deze aan de commissie aangeboden zijn. Wat er wel in de stukken staat, op pagina 3 en 4 van het voorstel, is hoeveel het woonbedrijf en de gemeente in totaal teveel betaalt voor dit plan. Hieronder wordt dat per onderdeel weergegeven:\n\nIn het voorstel is echter te lezen dat de werkelijke waarde van de grond 1.312.783 euro is.\n\nTevens is in het stuk aangegeven dat de bouwsom van de woningen van het woonbedrijf 7.500.000 euro bedragen en dat dit 300.000 euro te hoog is.\n\nOp pagina 4 van het voorstel staat dat de rente component over 2015 nog niet is meegenomen. Op pagina 4 van de allonge staat bij artikel 7b dat de uiterlijke opleverdatum 31-12-2016 is. Dus ook de rentecomponent van 2016 is nog niet meegenomen. Tevens is op pagina 5 van het voorstel te lezen dat er is gerekend met een rente van 3.2%, dat terwijl de rekenrente van de gemeente juist is vastgesteld van 5 naar 4%. In een goed exploitatie plan worden al deze zaken netjes opgenomen en berekend via de netto contante waarde methode. Dat is hier niet gebeurd.\n\nOndanks de hoge bouwkosten zijn de woningen niet echt duurzaam. Ze voldoen wat dat betreft slechts aan de wettelijke normen van nieuwbouw. Tijdens de discussie over dit aspect van het plan is er aangedrongen op aanscherping van de duurzaamheidsparagraaf. Mede daarom is de besluitvorming naar maart volgend jaar doorgeschoven.\n\nUit de zeven behandelde punten in de commissie grondgebied valt af te leiden dat er heel veel argumenten zijn die tegen het voorstel pleiten. Zelfs het enige argument v\u00f3\u00f3r, namelijk dat we af willen van dat braakliggende terrein en dat er daarom snel ontwikkeld dient te worden, wordt vertroebeld door het feit dat er, zelfs na de datum van aankoop van de grond door Wavo op uiterlijk 31 december 2016, geen zekerheid bestaat dat het totale plan uitgevoerd zal worden. Gezien de grote leegstand in de directe omgeving kan niet uitgesloten worden dat we nog veel langer met een gedeeltelijk braakliggend terrein blijven zitten.\n\nZoals al aan het begin gesteld werd, is de raad nu aan zet. De raad, de fracties en de individuele raadsleden zijn het aan Westvoorne verplicht om met elkaar naar een oplossing te zoeken die in lijn is met de woonvisie, de gedane verkiezingsbelofte en onze duurzaamheidsopgave. Er zal behalve naar een ruimtelijke oplossing voor de ontwikkellocatie ook naar een zo goed mogelijke financi\u00eble onderbouwing gezocht moeten worden. Wellicht moeten eerder genomen standpunten losgelaten worden. Dat is niet vreemd wanneer een plan al 10 jaar oud is. Zeker niet omdat er in die afgelopen 10 jaar juist op de woningmarkt heel veel veranderd is.\n\nLaten we daarom opnieuw naar de ontwikkellocatie kijken en laten we dat dan in samenhang met de hierboven genoemde door de commissie Grondgebied aangedragen punten doen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=368&terug=1", "body": "\u201cDaar is de PW het principe mee oneens\u201d, stelde woordvoerder Van Blom. Het leidend principe van een bestuursrapportage (BR) moet zijn een duidelijke weergave van de afgelopen periode zowel in financieel opzicht als t.a.v. de realisatie van de gestelde doelen. Er moet dus via een BR op de allereerste plaats verantwoording worden afgelegd. Mocht uit die verantwoording blijken dat er bijgestuurd moet worden, dan kunnen daarvoor voorstellen gedaan worden, maar de financi\u00eble consequenties daarvan moeten direct inzichtelijk gemaakt worden via bijgevoegde begrotingswijzigingen. Die wijzigingen moeten niet, zoals nu aangegeven wordt, later, na vaststelling van de BR volgen. Ze dienen bekend te zijn voordat de raad een BR vaststelt, want anders kent de raad de financi\u00eble consequenties van haar handelen niet.\n\nIn ons coalitieakkoord staat; \u201cVoor het uitoefenen van de bestuurlijke bevoegdheden en het uitvoeren van de controletaak is een transparant financieel beleid essentieel. Een verbetering van de Bestuursrapportages, in begrijpelijke overzichten, zijn daarvoor essentieel\u201d.\n\nDaar zijn wij het roerend mee eens, want eerlijk is eerlijk het is nog steeds puzzelen en zelf na lang gepuzzel blijven er onduidelijkheden.\n\n- het niet altijd duidelijk is of er sprake is van een incidenteel of structureel tekort, zoals op p. 18 waar het hoger uitvallen van de dividenduitkering als structureel voordeel uitgelegd wordt en op p. 21 i.v.m. een nadelig saldo bij wegen en verlichting.\n\nDat het belangrijk is om te weten of er sprake is van een structureel of een incidenteel tekort hangt samen met de dekking die voor dat tekort voorgesteld wordt. Een incidenteel tekort is op te vangen door daarvoor incidenteel een som geld in te zetten, maar dat kan voor een structureel tekort niet, aangezien dat geen oplossing van dat tekort op lange termijn is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=377&terug=1", "body": "De uitbreiding van de Europese unie en de ontwikkelingen in regelgeving rond werken binnen de unie hebben ook hun invloed op Westvoorne. Zo zijn ook wij een echte Europese gemeente. Met name Oostvoorne kent veel arbeidsmigranten, mensen uit alle delen van Europa die hier voor korte of langere tijd komen werken op de Maasvlakte, of in de kassen, of waar dan ook. Nog steeds is het zo dat veel arbeidsmigranten zich niet laten inschrijven in de gemeente, waardoor ze niet meetellen als inwoner en geen gemeentelijke heffingen betalen, die andere inwoners en toeristen wel betalen. Daarnaast is er geen zicht op hun woonomstandigheden of eventuele problemen die spelen. Dat is volgens de Partij Westvoorne geen goede zaak en daarom heeft de PW fractie de onderstaande motie voorbereid en samen met de coalitiepartijen ingediend.\n\n\"We hebben afgelopen jaar wat gesteggeld met problemen over tijdelijke inwoners, arbeidsmigranten die hier tijdelijk in de gemeente verblijven. We hebben een poging gedaan om het in toeristenbelasting te zoeken, we hebben toen ook meerdere malen, en ik meen ook op aangeven van de heer Vriend, gesproken over het model dat in het Westland wordt gehanteerd en we hebben geprobeerd om te leren van de dingen die mis gingen bij de toeristenbelasting en, kijkend naar het Westland, om een motie te bedenken om in ieder geval een eerste stap te zetten om te proberen dit probleem aan te pakken. We vragen het college dan ook om beleid te ontwikkelen om de inschrijving van tijdelijke inwoners te bevorderen en hiertoe in overleg te gaan met de relevante partijen zoals de uitzendbureaus, grote werkgevers en makelaars. En ook dit voorgenomen beleid nog dit jaar met de raad te bespreken. Het idee is dat we hiermee de rechtsongelijkheid bestrijden die er is tussen mensen die wel en niet ingeschreven staan, maar ook om die mensen in beeld te krijgen, want uiteindelijk ben je als gemeente ook verantwoordelijk, wil je ook ander beleid daarop inrichten en is het belangrijk om te weten wie er hier woont\". Aldus PW raadslid Leo Gelderland in zijn inleiding van de motie \"Tijdelijke dorpsgenoten welkom!\".\n\n\n\nPortefeuillehouder Peter de Jong vindt de motie sympathiek en steunt hem. Hij wil het probleem graag ter hand nemen, ook om de door Gelderland genoemde rechtsongelijkheid tegen te gaan. Ebco Vriend van het CDA \u2019voelt er helemaal niets voor\u2019, onder andere omdat in het verleden toch gebleken was dat de Westland methode niet werkte en hij vreest voor het op straat leggen van private gegevens. Wim Hartog van D66 vindt dat die laatste opmerking geen hout snijdt, omdat je natuurlijk niet zo maar alles op straat legt. De motie met wordt met 14 stemmen voor en die ene tegen aangenomen.\n\nDe PW hoopt dat deze motie ertoe zal leiden dat meer arbeidsmigranten zich zullen laten inschrijven en zo meer meedoen als echte Westvoornaars. Ook al is het maar tijdelijk.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=381&terug=1", "body": "Een sterk bestuur moet kunnen beschikken over een kwalitatief goede organisatie. Taken worden uitgevoerd vanuit de leidende principes: lokaal, sterk en betrokken. Dit betekent dat we lokaal doen wat lokaal kan. Om kwetsbaarheid te verminderen, kwaliteit te vergroten en/of kosten te reduceren kan ambtelijke samenwerking op Voorne een goede oplossing zijn.\n\nDeelname aan het onderzoek \u2018Voortaan Voorne\u2019 zal ons hierover meer inzicht geven. Daarbij zijn wij van mening dat sommige taken van de gemeente blijvend vragen om een grote mate van lokale betrokkenheid. Deze taken lenen zich dan ook minder goed voor regionale samenwerking. In samenspraak met de ambtelijke organisatie willen wij deze taken in beeld brengen.\n\nVoor de behoefte aan woningen van de inwoners van Westvoorne, voor nieuwkomers en voor het leefbaar houden van de kernen is het noodzakelijk dat er een voldoende en passend aanbod van woningen is. Een gemiddelde groei van minimaal 50 woningen per jaar is daarbij essentieel. Dit aantal is reeds vastgelegd in de afspraken op regionaal niveau voor Voorne-Putten voor de periode tot 2020. Ook daarna is een toename van minimaal 50 woningen per jaar de ondergrens.\n\nIn de onlangs vastgestelde woonvisie is wonen met zorg, betaalbaar wonen, duurzaam wonen en buiten wonen bepaald als richtinggevend voor woningbouwontwikkeling. Belangrijk daarbij is dat de manier waarop mensen willen wonen verandert. Woongroepen, inwoning en co-living, zijn dergelijke nieuwe woonwensen. De gemeente zal zo veel mogelijk aan de wens naar die nieuwe woonvormen tegemoet komen.\n\nHet is de opzet om in 2016 op de Drenkeling de eerste paal te slaan. De opgave is daar betaalbaar wonen en wonen met zorg. Daarnaast zullen kleine projecten in en buiten het dorpsgebied de voorrang krijgen. Nabij de te ontwikkelen brede scholen zal kleinschalige centrumwoningbouw, vergelijkbaar met het onlangs opgeleverde project \u2018Aan de Dorpsweg\u2019, de voorkeur krijgen.\n\nOm in recreatief opzicht onze inwoners en onze toeristen een welkom en veilig gevoel te geven, zal de gemeente zich vooral als gastheer profileren. Voor het strand denken wij in de eerste plaats aan een gastheer en pas in de tweede plaats aan een handhaver (BOA). Een gastheer, die optreedt als intermediair tussen de strandondernemers, gasten en de gemeente.\n\nDaarom zijn wij voornemens om in 2015, op basis van een tweetal uitgewerkte business cases, een besluit te nemen over de realisatie van \u00e9\u00e9n brede school in Rockanje en \u00e9\u00e9n brede school in Oostvoorne. In Rockanje zal de functie van \u2018De Merel\u2019 onderdeel uitmaken van deze nieuwe school. De voorkeurslocatie voor de nieuwbouw in Rockanje is de locatie Hoogvlietlaan/Willem de Waalstraat. De voorkeurslocatie in Oostvoorne is de locatie Kerkplein/Mildenburglaan. In beide ontwikkelingsplannen wordt zo mogelijk ook het wonen in de dorpscentra meegenomen. Realisatie van de school in Rockanje is gepland vanaf 2016 en die in Oostvoorne vanaf 2017.\n\nDe Meander, De Merel en De Man bieden onderdak aan veel (sport)verenigingen en culturele evenementen, maar zorgen ook voor een jaarlijks te kort van anderhalf miljoen euro. We kunnen er niet omheen, dat het huidige kostenniveau te hoog is. In de eerste plaats zal een benchmarkonderzoek moeten uitwijzen wat een redelijk kostenniveau is. Op basis daarvan zullen maatregelen genomen worden om tot een effectievere exploitatie te komen. De mogelijkheid van commerci\u00eble exploitatie van De Meander en De Man zal daarbij zeker worden overwogen. De functie van De Merel zal invulling krijgen binnen de te ontwikkelen brede school in Rockanje. Uitgangspunt bij het zoeken naar andere exploitatiemogelijkheden is dat iedereen deel moet kunnen nemen aan het culturele en sportieve leven.\n\nGoede sportaccommodaties zijn noodzakelijk om sport voor jong en oud blijvend toegankelijk te laten zijn. Dit vergt van verenigingen veel creativiteit en inzet. De gemeente hoort sportverenigingen daarin te ondersteunen en moet samen met hen nadenken over maatregelen of aanpassingen in het beheer van de accommodaties om zodoende de toekomst van de verenigingen zeker stellen.\n\nGewerkt wordt volgens het principe van de \u2018menselijke maat,\u2019 met een directe benadering via een fysiek loket en door persoonlijke gesprekken. Vanuit de gedachte \u2018de gemeente komt naar u toe\u2019, zal gezocht worden naar mogelijkheden om de bereikbaarheid van het gemeentehuis en de dienstverlening voor ouderen te verbeteren. Tevens wordt onderzocht of dienstverlening aan huis of in de wijk tot de mogelijkheden behoort.\n\nDe in de toekomst uit te voeren taken \u2013 ook die van de buitendienst - worden bezien in het licht van de besluitvorming rond het traject \u2018Voortaan Voorne\u2019. Dit op basis van het uitgangspunt dat taken, die een belangrijke verbondenheid hebben met de lokale situatie, lokaal behartigd moeten blijven.\n\nLos van politieke kleur kent Westvoorne een traditie waarin wordt omgekeken naar inwoners die zorg of ondersteuning nodig hebben. De recente beleidswijzigingen, waarin decentralisatie van zorgtaken en een transformatie van de zorg centraal staan, vragen naast de traditionele aanpak echter ook om nieuw beleid en nieuwe initiatieven. Deze zijn nodig om zeker te stellen dat goede zorg bereikbaar blijft voor iedereen, zodat elke inwoner van Westvoorne zijn of haar plaats in onze samenleving kan innemen. Toekomstperspectief voor onze jeugd en de mogelijkheid om veilig en gezond op te groeien binnen onze gemeente zijn van groot belang, evenals de mogelijkheid om gezond en veilig ouder te worden in Westvoorne. Iedereen telt mee en iedereen doet mee.\n\nDe begroting alsook de jaarrekening dient zodanig te zijn dat er sprake is van een gezonde bedrijfsvoering, waarbij er voldoende weerstandsvermogen is. Het spreekt voor zich dat een transparant financieel beleid, alsook een transparante P&C cyclus essentieel is. Het ingezette financi\u00eble veranderingsproces zal verder vormgegeven worden. Volgende stappen om te komen tot een volledig transparant financieel systeem, waarin de verschillende bevoegdheden en taken van college en raad duidelijk in beeld gebracht worden, zullen met alle betrokken partijen gezet worden.\n\nDit akkoord is in uitstekende sfeer tot stand gekomen, omdat beide partijen de visie delen dat het besturen van een gemeente gebaseerd moet zijn op verantwoordelijkheid en lokale betrokkenheid. Wij hebben er alle vertrouwen in dat wij dit coalitieprogramma de komende jaren succesvol zullen uitvoeren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=89&terug=1", "body": "Tinte, 10 mei 2009\n\n \n\nAan de leden van de Raad van de gemeente Westvoorne\n\n \n\nBetreffende: Raadsvoorstel 2009, volgnummer 050, \u2018Uitvoering Glasbeleid\u2019\n\n \n\nGeachte raadsleden,\n\n \n\nGraag brengt de werkgroep Zorgen om Tinte het volgende onder uw aandacht:\n\n \n\nOp 17 februari 2009 heeft uw raad ten behoeve van de uitvoering van de gebiedsvisie Tinte een voorbereidingskrediet van \u20ac400.000 goedgekeurd. Dit bedrag werd voldoende geacht om in de raad van 24 november 2009 een operationeel bedrijfsplan vast te stellen.\n\n \n\nIn het nu voorliggende raadsvoorstel wordt gesteld, dat het noodzakelijk is om, gelijktijdig met het ontwikkelen van het hierboven genoemde bedrijfsplan, zogenaamde \u2018quick-wins\u2019 te realiseren. Uw raad wordt gevraagd om daarvoor een budget van \u20ac75.000 (nota bene gemeenschapsgelden voor gesprekken en onderhandelingen met vijf tuinders) ter beschikking te stellen en bovendien in te stemmen met de aankoop door de gemeente van gronden welke nodig zijn om de quick-wins te actualiseren. Er wordt echter niet aangegeven om hoeveel hectaren grond het hierbij gaat noch om de m2 prijs die de gemeente voornemens is te betalen voor die gronden. Dit houdt in, dat u niet weet welk budget u goedkeurt wanneer u instemt met dit raadsvoorstel en dat u, vooruitlopend op de beslissing over de te kiezen marktvariant, goedkeurt dat er met gemeenschapsgelden grond aangekocht wordt voor glasuitbreidingen van individuele tuinders.\n\n U hebt, na goedkeuring van dit voorstel alleen nog maar het recht \u2018uw gevoelens\u2019 over de grondaankopen kenbaar te maken, want de beslissingsbevoegdheid hierover geeft u met goedkeuring van dit raadsvoorstel uit handen.\n\n In dit verband brengen wij tevens onder uw aandacht, dat burgers voor wie in het kader van de Ruimte voor Ruimte regeling een bestemmingsplan ontwikkeld moet worden, zelf de kosten van een dergelijk bestemmingsplan moeten dragen, terwijl uit dit voorstel aan de raad af te leiden is, dat de gemeente de kosten voor het bestemmingsplan / projectbesluit voor haar rekening neemt. Dat is een ernstige vorm van rechtsongelijkheid. \n\n \n\nIndien het nog te ontwikkelen bestemmingsplan, om welke reden dan ook, niet uitvoerbaar blijkt te zijn, zit de gemeente opgescheept met te duur aangekochte gronden. Niet voor niets behoort het niet tot de taken van de gemeente om, met inzet van gemeenschapsgelden, als makelaar op te treden.\n\n \n\nOm de quick-wins te kunnen effectueren zal de gemeente, aangezien er op het intensiveringsgebied een voorbereidingsbesluit rust, \u00e9\u00e9n of meerdere projectbesluiten moeten nemen. Ook daar zijn kosten aan verbonden welke niet in het raadsbesluit genoemd worden. Dit zijn kosten die bovenop die van het te ontwikkelen bestemmingsplan (\u20ac145.000) komen, waarvan het voorontwerp per 24 november 2009 gereed moet zijn. \n\n Procedureel is er met het nemen van een projectbesluit minimaal vier maanden gemoeid. Dat wil zeggen dat, wanneer er tenminste op dit moment al een ontwerp voor het projectplan, gereed is (en van een dergelijke ruimtelijke onderbouwing is tot op heden nog niets bekend), er niet eerder dan 1 oktober 2009 uitvoering aan een projectbesluit (of besluiten) gegeven kan worden. Dit is op z\u2019n vroegst twee maanden v\u00f3\u00f3r het indienen van het voorontwerp, dat het nemen van een projectbesluit overbodig maakt. Wettelijk gezien wordt een projectbesluit namelijk genomen om, vooruitlopend op het goedkeuren van een (voor)ontwerp voor een nieuw bestemmingsplan, bepaalde ontwikkelingen mogelijk te maken die op grond van het vigerende bestemmingsplan (of een voorbereidingsbesluit) niet mogelijk waren. \n\n Nu er slechts twee maanden liggen tussen het nemen van een projectbesluit en het vaststellen van het voorontwerp, is er sprake van het uitgeven van extra gelden (een onbekend bedrag) voor een tijdswinst van twee maanden. \n\n Het argument, dat door Geers en Hoogmoed aangedragen wordt, om het spoedeisende karakter van de quick-wins en daarmee het nemen van een projectbesluit, te onderbouwen, is dat de tuinders uit het intensiveringsgebied nu al zo lang (lees vanaf het in werking treden van het voorbereidingsbesluit) geen investeringen meer hebben kunnen doen. Een dergelijk argument aan te dragen, nadat op verzoek van het college uw raad het voorbereidingsbesluit genomen heeft, is op z\u2019n minst gezegd vreemd. Bovendien bewijst het eens te meer, dat de tuinders uit het intensiveringsgebied anders behandeld worden dan de tuinders uit het buitengebied. De Ruimte voor Ruimte aanvragen van de laatst genoemde groep wordt al gedurende vele jaren niet door het college in behandeling genomen, terwijl uw raad daar al even lang om vraagt. Het zijn de tuinders uit het buitengebied, die al jarenlang in onzekerheid verkeren en niet de tuinders uit het intensiveringsgebied. \n\n \n\nVooruitlopend op de definitieve besluitvorming door uw raad op 1 september 2009, wordt er nu van u gevraagd in te stemmen met een voorstel waarvan de financi\u00eble en planmatige consequenties volledig onduidelijk zijn. De totale financi\u00eble gevolgen van dit raadsvoorstel worden door het college op generlei wijze inzichtelijk gemaakt. Wel geheel duidelijk is dat, wanneer u nu instemt, er op 1 september geen weg terug zal zijn van het verstrekte mandaat en de in de tussenliggende periode uitgegeven enorme bedragen. Mocht uw raad op 1 september tot inkeer komen of mocht bijvoorbeeld het plan uiteindelijk bij de Raad van State sneuvelen, dan zal er gesteld kunnen worden, dat er een heleboel geld over de balk gegooid is ten koste van de burgerij van Westvoorne en ten behoeve van een handjevol tuinders in het intensiveringsgebied. \n\n \n\nOok planmatig gezien, bestaat de kans dat, vooruitlopend op de definitieve beslissing in september, uw raad buitenspel gezet wordt, wanneer zou blijken dat er met de vijf quick-wins 55 ha (en niet 30 ha.) glasuitbreiding gemoeid is. Immers de mogelijkheid tot het maken van een keuze tussen de twee varianten (30 of 55 ha.) vervalt daarmee. \n\n \n\nHet door Geers en Hoogmoed aangedragen argument, dat de nu gevraagde besluiten conform de eerder vastgestelde gebiedsvisie zijn, is oneigenlijk, aangezien die visie wettelijk gezien geen enkele status heeft. De visie is zelfs niet meer dan een financieel, bestuurlijk en ruimtelijk slecht onderbouwd document, waarvan uw raad gesteld heeft dat de daarin genoemde varianten verder uitgewerkt mochten worden en niet meer dan dat. Van de quick-wins was toen nog helemaal geen sprake. Nu te stellen dat dit voorstel in lijn is met de visie, terwijl die uitwerking nog niet geleverd is en de quick-wins toegevoegd zijn, is incorrect.\n\n \n\nIn feite is dit raadsvoorstel totaal overbodig. Er kan namelijk gewoon doorgewerkt worden aan het Plan van Aanpak, omdat u daarvoor voldoende krediet beschikbaar heeft gesteld. \n\n Daarom moeten wij helaas concluderen, dat het de bedoeling van het college is om nu zodanig te manipuleren dat de beslissing van uw raad in september overbodig wordt. Hetgeen betekent dat u nu reeds instemt met een plan waarvan de haalbaarheid op geen enkele manier aangetoond is, maar waarvan wel zeker is, dat door de enorme bedragen die met dit plan gemoeid zijn, de gemeente een ongekend financieel risico loopt.\n\n \n\nSamenvattend impliceert goedkeuring van het voorliggende raadsvoorstel goedkeuring van:\n\n - Een financieel en planmatig onvolledig en onduidelijk voorstel, waardoor er geen sprake is van het stellen van duidelijke kaders door de raad.\n\n - Het nemen van een onbekend financieel risico, omdat de haalbaarheid van het plan nog steeds niet aangetoond is en er geen risicoanalyse beschikbaar is. \n\n - Een extra krediet van \u20ac 75.000 t.b.v. onderhandelingen over de quick-wins.\n\n - Het nemen van een projectbesluit (projectbesluiten) en het daarvoor beschikbaar stellen van een onbekend krediet. \n\n - Het aankopen van een onbekend aantal hectaren, tegen een onbekende m2 prijs.\n\n - Het afzien van verdere beslissingsbevoegdheid aangaande deze onbekende grondaankopen.\n\n - De keuze voor een marktvariant vooruitlopend op de uitwerking en de vaststelling daarvan en daarmee samenhangend het optreden van de gemeente als makelaar met gebruikmaking van een onbekende hoeveelheid gemeenschapsgelden.\n\n - Het uithanden geven van uw beslissingsbevoegdheid, zowel met betrekking tot de financi\u00eble als de planmatige kaders, waarmee u niet voldoet aan uw kaderstellende taak, waardoor u later ook uw controlerende taak niet naar behoren uit kunt oefenen. \n\n \n\nZeker gezien het feit dat uw goedkeuring voor de verdere uitwerking van het Plan van Aanpak Gebiedsvisie Tinte, niet vereist is, omdat daarvoor reeds voldoende krediet beschikbaar gesteld is, vertrouwen wij erop dat u aan dit raadsvoorstel uw goedkeuring zult onthouden. Dat maakt het voor u mogelijk alle informatie die u nodig hebt om in september een definitief oordeel over de Gebiedsvisie te vellen, op te vragen en te beoordelen.\n\n \n\nNamens de werkgroep Zorgen om Tinte,\n\n Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=379&terug=1", "body": "De Partij Westvoorne heeft in de afgelopen gemeenteraadsvergadering samen met de PvdA een amendement ingediend om de werkaanvaardingspremie te behouden. D66, GBW en CDA steunden ons initiatief. De VVD was tegen en vond, net als wethouder Mulder dat deze premie niet meer past bij de nieuwe Participatiewet, omdat het vanzelfsprekend zou zijn dat mensen aan het werk gaan, ook al gaan ze er in besteedbaar inkomen op achteruit.\n\nDe werkaanvaardingspremie is niet zo maar een extraatje voor mensen die na een tijd in de bijstand werk hebben gevonden, maar een instrument ter bestrijding van een eventuele armoedeval bij het aanvaarden van werk. Er wordt niet met geld gestrooid, er gelden strenge criteria en niet iedereen komt zo maar in aanmerking voor deze premie.\n\nPas als er sprake is van een duidelijke armoedeval, dus als deze mensen die echt op het minimum zitten er ook nog eens aanzienlijk op achteruitgaan in besteedbaar inkomen, kan de werkaanvaardingspremie van \u20ac1200,- over een periode van 6 maanden worden uitgekeerd. Dit is dus ook geen permanente aanvulling van het inkomen, maar bedoeld om in een periode van een half jaar te wennen aan de nieuwe financi\u00eble situatie.\n\nVan de 10 (!) mensen aan wie in de afgelopen drie jaar de werkaanvaardingspremie is verstrekt, heeft iedereen zijn werk behouden. Goed nieuws voor de betrokkenen en het scheelt de gemeente ook nog 10 bijstandsuitkeringen. Een goed begin is hier dus niet het halve, maar het hele werk.\n\nNatuurlijk is het straks onder de nieuwe participatiewet vanzelfsprekend dat je aan het werk gaat als de kans er is, in plaats van in de bijstand te blijven. Maar wat ons betreft is dat nu ook al zo. In die zin verandert er volgens de Partij Westvoorne niets. Werken, meedoen aan de maatschappij, biedt uitzicht en is altijd te verkiezen boven een bijstandsuitkering.\n\n- het aanvaarden van werk weliswaar een vanzelfsprekende zaak is, maar dat er zeker op dit inkomensniveau begrip moet worden opgebracht voor het feit dat een terugval in besteedbaar inkomen wel degelijk een re\u00ebel probleem is en derhalve demotiverend kan werken bij het re\u00efntegratieproces,\n\n- de mogelijkheid tot een werkaanvaardingspremie van maximaal \u20ac1200 in het beleid te handhaven en deze volgens de thans gehanteerde criteria in te zetten, daar waar sprake is van een daadwerkelijke armoedeval;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=91&terug=1", "body": "VROM 8 juli 2009\n\n Inspraak bij agendapunt 6 \u2018Uitvoeringsstrategie deel B glasvisie\u2019\n\n \n\nGraag wijs ik u ten aanzien van de nu op tafel liggende uitvoeringsstrategie op de volgende punten :\n\n er is nog steeds geen bewijs voor de haalbaarheid van dit plan\n\n het verhandelen van glasrechten van een, middels de Ruimte voor Ruimte regeling, gesaneerd bedrijf is niet toegestaan \n\n het kopen van glasrechten is overbodig wanneer er volgens het bestemmingsplan glas gebouwd mag worden \n\n \n\nI. HAALBAARHEID\n\n Er wordt de raad voor de zoveelste keer gevraagd een besluit te nemen inzake de glasvisie zonder dat er zicht is op de financi\u00eble en juridische haalbaarheid van de voorgestelde uitvoeringsstrategie. Hoewel er op pagina 1 van de Uitvoeringsstrategie deel B gesteld wordt, dat \u201cde drie voorgestelde varianten van deel A in deel B op hun haalbaarheid onderzocht zijn\u201d, is er van dat haalbaarheidsonderzoek niets in deel B terug te vinden. Bovendien zijn de drie vorige varianten van de baan, want er is gekozen voor een combinatie van alle drie de varianten, de zogenaamde \u201caangepaste combivariant\u201d. \n\n II. GLASRECHTEN\n\n (i) het verhandelen van niet meer bestaand glasrecht \n\n In de voorgestelde uitvoeringsstrategie draait het om \u00e9\u00e9n belangrijk uitgangspunt, namelijk om er voor te zorgen dat de gemeente zoveel mogelijk verhandelbare glasrechten in handen krijgt. Op pagina 17 staat daarover het volgende: \u201c Het gaat in ieder geval om glasrechten uit het buitengebied (circa 25 ha) minus naar Tinte verplaatsende tuinders en het binnenduinrand convenant (circa 12 ha). Uit de woorden \u2018in ieder geval\u2019 kan verder opgemaakt worden dat er ook nog sprake kan zijn van meer glasrechten.\n\n Hoewel er duidelijk gesteld wordt dat de tuinders uit het buitengebied, indien zij dat wensen, via woningbouw of woningbouwkavels gecompenseerd worden voor de sanering van hun glas, blijven die glasrechten, volgens Twynstra en Gudde, bestaan en komen deze in handen van de gemeente, die ze dan weer kan verkopen. Dat is leuk bedacht maar het gaat niet op, want een bedrijf dat gesaneerd wordt middels de Ruimte voor Ruimte regeling, houdt op te bestaan en daarmee vervallen de rechten die bij dat bedrijf behoorden. \n\n Van de 25 ha in het buitengebied is inmiddels 3 ha met gebruikmaking van de Ruimte voor Ruimte regeling gesaneerd. De tuinders van het Stuifakker collectief en die van de groep de Gruyter, hebben aangegeven eveneens van de Ruimte voor Ruimte regeling gebruik te willen maken. In het totaal gaat dat om 10,7 ha. Er zou dus minimaal 13,7 van die 25 ha afgetrokken moeten worden. Toch blijft dit rapport uitgaan van 25 in plaats van 11,3 ha verhandelbare glasrechten. Laat ik u verzekeren dat het hoogst onwaarschijnlijk is dat de Provincie of de Raad van State in zullen stemmen met het verhandelen van glasrechten van een met behulp van de Ruimte voor Ruimte regeling gesaneerd bedrijf. \n\n Er is zoiets als de Wet op de ruimtelijke ordening waar burgers en overheden zich aan moeten houden en waarop zij zich ook kunnen beroepen. Dat geeft ons allen zekerheid. Als burgers creatief om proberen te gaan met de wet is dat tot daar en toe. Nederlanders hebben wel iets met dergelijke burgerlijke creativiteit, maar van de overheid mag verwacht worden dat zij de wet eerbiedigen. Vandaar de naam \u2018wethouder\u2019. Van deze creatieve oplossing, waarmee niet meer bestaande glasrechten verhandelbaar gemaakt worden, zou een wethouder zich verre moeten houden.\n\n (ii) niet verhandelbaar glasrecht\n\n En dan de vraag of die glasrechten wel verhandelbaar zijn. Wanneer er in een bestemmingsplan geen maximum aan de grootte van een bedrijf gesteld is, maar wel aangegeven staat dat een bepaald gebied een glastuinbouwbestemming heeft, dan hoeft een tuinder helemaal niet meer te betalen voor glasrechten. Die heeft hij dan namelijk al op grond van het bestemmingsplan. Er is, in dit verband, steeds door het college gesteld, dat de 3 ha grens losgelaten zal worden, maar er is geen nieuw maximum aan de grootte van een bedrijf gesteld. Wel wordt op pagina 10 gesproken over de bedrijfsomvang vanuit economisch oogpunt. Worden dat de nieuwe grenzen en denkt men in een bestemmingsplan onderscheid te kunnen aangeven tussen een groente, een snijbloemen of een potplanten bedrijf? \n\n Deel B eindigt met: \u201cMomenteel wordt in het kader van het op te stellen bestemmingsplan en de structuurvisie onderzocht welke juridische instrumenten de hiervoor beschreven aanpak kunnen faciliteren.\u201d Dat zoeken zal wel even duren en het zal daardoor een dure zoekactie worden. \n\n \n\nU, als raad, bent verantwoordelijk voor het alsmaar uitgeven van gemeenschapsgelden aan verdere onderzoeken. Denkt u niet dat het tijd wordt nu eerst de financi\u00eble en juridische haalbaarheid van deze glasvisie zeker te stellen of laat u de boel gewoon doorsudderen tot na de verkiezingen en interesseert het u niet hoeveel geld er ondertussen in de glasbak verdwijnt?\n\n \n\nDank voor uw aandacht,\n\n Emma van Blom, \n\n Zorgen om Tinte, Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=88&terug=1", "body": "NIEUWSBRIEF NR. 2 van 17 JULI 2009\n\n \n\nHet zomerreces in de politiek is daar en ook de Partij Westvoorne komt even op adem na al het oppositie-voeren van het afgelopen half jaar. De PW zomerbijeenkomst, die we voor 26 juni opgelijnd hadden, kon bij gebrek aan belangstelling helaas niet doorgaan. Een forse teleurstelling en hopelijk niet een teken aan de wand. \n\n \n\nDe stand van zaken in en rond de Partij Westvoorne is momenteel als volgt:\n\n 1. Partijprogramma \n\n Onze lijstaanvoerder, Emma van Blom, zal in de zomervakantie zowel het partijprogramma als het verkiezingsprogramma finaliseren. Er is in dit opzicht inderdaad enige vertraging ontstaan door alle tijd die besteed moest worden aan het volgen van en het ageren tegen de ontwikkeling van de verschillende politieke issues in de gemeente. De glasuitbreiding in het intensiveringsgebied Tinte, de huizenbouw op de locatie De Rots en het rekenkameronderzoek naar het Swinshoek project voerden hierin de boventoon, maar er waren ook tal van andere situaties die onze aandacht gevraagd hebben. Voeg daaraan toe het werven van kandidaten voor de PW kandiadatenlijst, het opstarten en vervolmaken van onze website en het schrijven van onze \u201cWestvoorne, word wakker\u201d artikelen en je begrijpt dat we niet stil hebben gezeten. \n\n 2. Kandidatenlijst \n\n De kandidatenlijst begint langzaam maar zeker vaste vorm aan te nemen. Een definitieve selectie door een nog daarvoor samen te stellen commissie is gepland voor september. Vanaf dat moment zullen de taken onder de kandidaten verdeeld gaan worden aan de hand van de politieke commissies VROM, ABZM en WOW en zal er maandelijks een PW (open) fractievergadering gehouden worden. V\u00f2\u00f2r de Algemene Ledenvergadering van 5 oktober 2009 zullen partij- en verkiezingsprogramma aan de leden en donateurs van de Partij Westvoorne toegestuurd worden met als doel beide in de AL met algemene stemmen vast te stellen. \n\n 3. Cursus Lokale Politiek/Raadswerk \n\n Voor de kandidaat-raadsleden zal in het najaar een cursus gegeven worden, die het onderwerp lokale politiek in het algemeen en het onderwerp raadswerk in het bijzonder zal behandelen. \n\n \n\n\n\n 4. Website\n\n De website is inmiddels on line! Joop Braat en Rien Huisman zijn nu zo langzamerhand voldoende getraind om de site inhoudelijk en uiterlijk te kunnen vervolmaken en up to date te houden. Er zal altijd wel zo hier of daar een kromme volt in blijven zitten, maar ze doen hun best. Zeker en vast! Input en/of commentaar is overigens altijd welkom: www.partijwestvoorne.nl. \n\n 5. Campagne \n\n De rest van het jaar zal er campagne gevoerd blijven worden volgens het format van de afgelopen maanden. Dat wil zeggen dat lijstaanvoerder en bestuur tesamen met de in september te geselecteerde PW kandidaten de politieke raads- en commissievergaderingen in Westvoorne zullen gaan volgen en vanaf de zijlijn oppositie zullen voeren. Dat houdt onder meer in het inspreken tijdens de diverse vergaderingen, het maandelijks schrijven en publiceren van onder andere een \u201cWestvoorne, word wakker\u201d, het organiseren en voeren van politieke debatten met bestaande politieke partijen, etc. Later in het jaar en met name in de eerste twee maanden van 2010 zullen er campagne activiteiten ontplooid worden die regelrecht gericht zijn op de verkiezingen van 10 maart dat jaar. Als partij zullen we ons dan frequent moeten manifesteren op openbare bijeenkomsten. Daarover later meer. De werkgroep campagne zal na de zomervakantie weer bijeenkomen om een en ander in goede banen te blijven leiden. \n\n 6. De Partij Westvoorne\n\n We blijven het herhalen: het is van essentieel belang, dat we een grote partij worden, die het in Westvoorne voor het zeggen krijgt. We hebben ons de afgelopen maanden gemanifesteerd op onder andere de Bos- en Burchtfair, op de Jacoba van Beierendag en in de stand van Houd Rockanje Laag waar handtekeningen verzameld werden voor de ontwikkeling van De Rots die past bij het dorpse karakter van Rockanje. Verder waren we zichtbaar bij vrijwel alle raads- en commissievergaderingen en met regelmaat in de lokale tabloids door driftig over het een en ander te schrijven. \n\n We tellen nu veertig leden en tien donateurs en hoewel dat voor een partij die iets meer dan vier maanden oud is geen slecht resultaat is, moeten we toch proberen in de komende maanden verder te groeien. Belangrijker nog is het winnen van stemmen door het overtuigen van heel Westvoorne dat ze op onze partij moeten stemmen. Daarom herhalen we nog een keer wat de vorige Nieuwsbrief stelde: help ons om de Partij Westvoorne nog meer op de kaart te zetten dan nu al het geval is.\n\n \n\nWe wensen iedereen een fijne zomer(vakantie) toe. \n\n \n\nHet bestuur en de lijstaanvoerder van de Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=94&terug=1", "body": "De afgelopen maand is er door de gemeenteraad 2,2 miljoen euro krediet goedgekeurd. Het goedkeuren van gelden bovenop de reeds vastgestelde begroting, waarvoor de simpele term \u2018begrotingswijziging\u2019 gebruikt wordt, gebeurt zo ongeveer iedere maand in deze gemeente: vanaf september vorige jaar is er ruim 14,5 miljoen extra goedgekeurd. Voorwaar geen poezeplasje. Soms zijn extra uitgaven natuurlijk noodzakelijk, maar heel vaak wordt ons aller belastinggeld wel heel gemakkelijk uitgegeven.Deze maand waren er drie uitgave posten aan de orde. Het rekenkamer onderzoek voor de Swinshoek voor zo\u2019n 70.000 euro, een extra krediet van 1,74 miljoen euro voor de bouw van een Multi Functioneel Centrum aan de Valweg/Hoefweg en 400.000 euro voor het glasbeleid.Het is duidelijk, dat het besluitvormingsproces over de locatie van de nieuwe Swinshoek niet deugt. Boven water zou moeten komen wie er verantwoordelijk was voor het verstrekken van onjuiste of onvolledige informatie aan de burgers en aan de raad. En of de raad zelf heeft zitten slapen natuurlijk. Voor het nemen van juiste beslissingen is een gemeenteraad afhankelijk van tijdige, juiste en volledige informatie van het college en daarom is het niet geven van dergelijke informatie een politieke zonde waar men in een democratie niet mee weg komt.Gemeentebelangen en CDA zijn het daar niet mee eens en zijn tegen het onderzoek door de rekenkamer. Beide partijen vinden dat ze deze zaak af kunnen doen met excuses richting de bevolking en zand er over. Het aanwijzen van verantwoordelijken voor gemaakte fouten is zinloos en velen van de betrokkenen zijn toch al dood, vindt Gorzeman. Littooij stelt in \u00e9\u00e9n adem, dat er niet meer naar schuldigen gezocht moet worden, maar dat Humanitas zonder enige twijfel de boosdoener is. Verder geeft hij liever een aflaat aan Rockanje in de vorm van een voetbalkooi. Maar de meerderheid, VVD, PvdA en D66, is voor, want ze zijn door te veel kiezers op deze blunder aangesproken en de verkiezingen komen er weer aan. Met zijn allen hebben ze niets van deze beschamende periode, waarin het totale bestuur op onnavolgbare wijze heeft zitten blunderen, geleerd. Het lijkt er op dat ze er ook absoluut niets van willen leren.Het mislukte plan Stuifakker kostte de gemeente in 2007 een slordige miljoen euro. Voor het samenstellen van de zogenaamde glasvisie Tinte heeft Urbland deze gemeente zo\u2019n half miljoen euro in rekening gebracht. Het is een visie van lik mijn vestje, die de Provincie een week geleden volledig heeft gelaakt. Terecht, omdat de gebiedsvisie in het geheel niet voldoet aan de saneringsopdracht van de provincie en ook maatschappelijk niet aanvaardbaar is, niet alleen omdat de bewoners-zonder-glas uit het intensiveringsgebied in het hele verhaal steeds minder voorkomen, maar ook omdat de tuinders uit het buitengebied volledig aan hun lot overgelaten worden. Net als bij Stuifakker, zal de uitvoering van deze visie ook financieel niet haalbaar blijken, zodat het besteedde en nog te besteden geld \u2018weggegooid geld\u2019 is. Maar wethouders Geers en Klok schromen niet om hun twijfelachtige pad in deze te vervolgen en de raad wederom een werkelijk ongenuanceerd en niet onderbouwd voorstel tot verdere ontwikkeling voor te leggen. En de raad, de raad keurt het gewoon weer goed.De PvdA bij monde van een stamelende van den Akker stelt een reeks vragen, waarop hij van de wethouders geen antwoord krijgt. Het verhindert hem niet om in tweede instantie gewoon in te stemmen. Gemeentebelangen onder aanvoering van kampioen draaier Kraaijenbrink gaat eveneens akkoord. Een week daarvoor sprak hij nog ferm dat er slechts 25.000 euro mocht worden uitgegeven. Klok noemde hem in het openbaar kort van geheugen en nu meldt de kampioen in chaotische bewoordingen dat hij het allemaal goed begrepen heeft en met het voorstel instemt. Het is overduidelijk dat Hartog van D66 weer eens een een-tweetje met zijn wethouder heeft ingestudeerd en dat hij verder niets te melden heeft. CDA en VVD stellen een aantal stevige vragen en zwaaien met de uitspraken van van Heijningen. De VVD hamert op feit dat het glasbeleid in overeenstemming moet zijn met provinciaal beleid en dat daar op dit moment geen sprake van is. Het CDA begrijpt er terecht niets meer van, als Geers woningen in de Zuidoost hoek plotseling verruild voor paardenweitjes. De wethouders weten het niet of antwoorden niet en de oppositie stemt tegen.Natuurlijk hadden er al die tijd goede faciliteiten voor sport moeten zijn. Dat had gekund als er goed onderhoud gepleegd was aan de bestaande voorzieningen. Verder is het zo, dat nu alle navrante feiten van de laatste vijf jaar rond de nieuwbouw van een multifunctioneel centrum aan de kant geveegd worden en dat, met een knieval naar de kiezer, het budget met 36% verhoogd moet worden. Er is nog geen spa in de grond gegaan en er moet nu al bijna 2 miljoen bij, maar dit bestuur houdt met droge ogen vol, dat er nu eindelijk gevolleybald moet kunnen worden en dat er geld genoeg in de Westvoornse pot zit. Wethouder van Lith verzekert de raad dat hij niet nog eens om meer geld zal komen, maar de prognose van een extern adviseur is, dat er uiteindelijk nog wel eens 40% bij zou kunnen komen. Dat vindt de raad allemaal te ingewikkeld. De VVD komt weliswaar met een hele lijst vragen en dreigt pas op de plaats te maken als ze geen antwoorden krijgen over bijvoorbeeld de exploitatiekosten, maar blijken uiteindelijk zonder die antwoorden ook tevreden. CDA en D66 willen hun jongensdromen nu eindelijk in vervulling zien gaan. Littooij zwaait nog even met een onheus amendement om de maximale schade te beperken, maar trekt het schielijk weer in. PvdA wil slechts de verenigingen faciliteren en Gemeentebelangen heeft ook niets zinnigs te zeggen. Met algemene stemmen wordt er ingestemd met een krediet met een open einde.Beste burgers van de op twee na duurste gemeente van Nederland, het land waar de recessie nu echt zijn intrede heeft gedaan! Ook Westvoorne zal zich op de gevolgen van de recessie moeten voorbereiden. Maar ons gemeentebestuur gaat gewoon door met potverteren en denkt dat de financi\u00eble bomen tot in de hemel groeien. Daarbij is de drang van dit college om op het pluche te zetelen, belangrijk te zijn en geschiedenis voor zichzelf te schrijven werkelijk onnavolgbaar. En de raad laat keer op keer zien, dat zij geen ruggengraat heeft. De coalitie acteert puur monistisch, houdt kost wat kost de gelederen gesloten en doet alleen maar wat de wethouders verlangen. De oppositie kraait wat op gezette tijden, maar zet nooit door en weet uiteindelijk nooit een vuist te maken.Wij vinden dat het zo niet langer kan. Westvoorne, word wakker!!!Opgericht door een groeiend aantal beterwillende burgers, die het zat zijn en die streven naar de broodnodige vernieuwing en verandering in Westvoorne, door Westvoorne en voor Westvoorne.Voor informatie: emmavanblom@xs4all.nl en 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=93&terug=1", "body": "betreffende de \u2018Uitvoering glasbeleid Westvoorne\u2019\n\n Geachte raadsleden,\n\n Het college heeft door de glastuinbouw en de woningbouw, die beide hun eigen dynamiek en risico\u2019s hebben, aan elkaar te koppelen, het glasdossier omgevormd tot een gigantisch en volledig ondoorzichtig glasprobleem. Om dit probleem op te lossen vraagt het college u om in te stemmen met een plan dat uitgaat van een investering van 119 miljoen euro en om een werkkapitaal van 25 miljoen euro ter beschikking te stellen. \n\n De door Twynstra & Gudde opgestelde financi\u00eble onderbouwing (business case) stelt, dat al deze miljoenen terugverdiend zullen worden door de verkoop van woningbouwkavels en dat het plan pas in 2020 een winst van 1 miljoen euro op zal leveren. \n\n Bij het berekenen van die winst is echter niet uitgegaan van een \u2018contante waardeberekening\u2019 (het \"vertalen\" van de waarde van een toekomstig bedrag naar wat het nu waard is). Uitgaande van een geldontwaarding van slechts 2% zal er op basis van de contante waardeberekening geen sprake zijn van winst en wanneer de geldontwaarding hoger zal zijn dan 2% zal er sprake zijn van een miljoenenverlies (1% meer levert al een verlies op van 1,2 miljoen euro).\n\n Er wordt in de business case in eerste instantie uitgegaan van de verkoop van 113 bouwkavels voor dure woningen. Daarnaast wordt gesproken van een \u2018buffer capaciteit\u2019 van 160 kavels en van de mogelijkheid om de ontwikkeling van de Drenkeling voor het glas in te zetten (om ook daar \u2018kasteeltjes\u2019 te bouwen). Hoewel de woningbouw, zeker waar het gaat om dure koopwoningen, stagneert, beweren Twynstra & Gudde, dat het in Westvoorne wel goed zit met de woningbouw. Er wordt dus geen rekening gehouden met de mogelijkheid dat de bouwkavels niet verkocht worden. Integendeel, er wordt gesteld dat er in het uiterste geval nog meer kavels uitgegeven kunnen worden. Wij zien niet in dat, wanneer de eerste serie bouwkavels niet verkoopbaar blijkt de volgende serie wel verkocht kan worden. \n\n Er is door ons meerdere malen duidelijk aangegeven, dat om de uitbreiding van de glastuinbouw in Tinte en de sanering van glas in het buitengebied te verwezenlijken geen geldverslindende constructies nodig zijn. Met dit plan haalt de gemeente Westvoorne zich echter een risico op de hals van ongekende afmetingen. Immers alle uitgaven, het werkkapitaal van 25 miljoen euro voorop, worden aan het begin van het project gedaan. Wanneer het mis gaat, is het geld al uitgegeven, met alle gevolgen van dien voor Westvoorne. Deze gemeente heeft de afgelopen jaren zelfs met veel kleinschaliger projecten aardig mis gerekend. Er is geen reden om aan te nemen, dat het nu beter zal gaan. \n\n Met het aanvragen van een second opinion hebt u niet alleen duidelijk gemaakt twijfels te hebben over de financi\u00eble onderbouwing van het plan, maar hebt u ook uw verantwoordelijkheid als raad genomen. Dat verheugt ons. Wij gaan er van uit dat u ook de inhoud van deze brief in uw besluitvorming zult betrekken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=92&terug=1", "body": "VROM 8 juli 2009\n\n Inspraak bij agendapunt 8, Stedenbouwkundige randvoorwaarden de Rots\n\n \n\nOp 30 juni heb u als raad ingestemd met de bevindingen en aanbevelingen van Berenschot naar aanleiding van het rekenkameronderzoek inzake het dossier Swinshoek. \n\n Omdat het nog maar zo kort geleden is, zult u zich de inhoud van het rapport ongetwijfeld nog herinneren. Bijvoorbeeld, dat er op pagina 48 staat dat het de gemeente is, die vanuit haar verantwoordelijkheid voor volkshuisvesting keuzes moet maken ten aanzien van de woningbouwprogrammering en vanuit haar verantwoordelijkheid voor ruimtelijke ordening moet bepalen welk bouwvolume op een bepaalde locatie gerealiseerd mag worden. \n\n Vooruitlopend op de door het college te ontwikkelen voorstellen voor de uitvoering van de aanbevelingen van Berenschot, zou het wel consequent zijn om alvast het woningbouwprogramma en het bouwvolume voor het plan de Rots vast te stellen. U hebt daar toch niet voor niets een raadsbesluit over genomen. \n\n Hoewel het document bijlage 6 maar liefst 33 pagina\u2019s telt, beslaan de vast te stellen stedenbouwkundige randvoorwaarden slecht 3 pagina\u2019s. Het is niet alleen kort, maar het is ook absoluut niet bruikbaar. Het staat vol met zeer vage omschrijvingen, zoals \u2018bij voorkeur worden er starters en ouderen woningen gerealiseerd\u2019 en \u2018gestapelde woningen/ appartementen zijn mogelijk\u2019. Hoewel er gesteld wordt dat de maximale hoogte twee woonlagen en een kap is, wordt daar wel aan toegevoegd dat in de kapverdieping woningen gerealiseerd kunnen worden, waardoor het dus gewoon om drie woonlagen gaat. Er wordt geen enkele uitspraak gedaan over het aantal te bouwen woningen, over hoeveel starters en/of ouderen woningen er gebouwd moeten worden noch over het totale bouwvolume. Dat zijn nu juist de zaken die u volgens Berenschot op z\u2019n minst zou moeten vaststellen en daar was u het volledig mee eens. \n\n Met deze randvoorwaarden stelt u geen duidelijke kaders, en, zoals Berenschot opmerkte, dat betekent dat u dus later ook uw controlerende taak niet naar behoren zult kunnen uitvoeren.\n\n Wanneer u de projectontwikkelaar gewoon binnen de regels van het bestemmingsplan zou laten bouwen en de beoordeling van het plan zou overlaten aan de welstandscommissie, zou u simpelweg geen randvoorwaarden hoeven te stellen. De welstandsnota hebt u toch niet voor niets vastgesteld? Waarom doet u dat in dit gevalletje van 2000 m2 eigenlijk niet? Er zijn heel wat inwoners van Westvoorne die ook 2000 m2 grond bezitten. Hoe wilt u deze bewoners uitleggen dat zij geen toestemming krijgen voor een woningbouwproject met een x aantal woningen, maar dat zij zich gewoon aan de regels van het bestemmingsplan moeten houden?\n\n Deze dorpse locatie is geen stedelijk gebied en leent zich helemaal niet voor \u2019grootstedelijke bouw\u2019, zoals de heer Klok tijdens een interview met TV Rijnmond onterecht opmerkte. Hoe kan hij zoiets zeggen terwijl er zelfs in dit raadsvoorstel gesproken wordt over het kleinschalige, dorpse karakter van de locatie de Rots.\n\n Ik hoop dat u, als raadsleden, dat kleinschalige, dorpse karakter zult vrijwaren van de door hem genoemde grootstedelijke bouw.\n\n \n\nDank voor uw aandacht,\n\n \n\nEmma van Blom\n\n Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=98&terug=1", "body": ". Dit staat te lezen in de begroting van 2010 die op 27 en 29 oktober 2009 in de gemeenteraad behandeld zal worden.De prognose is dat het huidige tekort op de begroting van ruim een miljoen euro in 2013 zal zijn opgelopen naar bijna 1,7 miljoen euro. De, volgens dit college, benodigde 119 miljoen voor de uitvoering van het glasbeleid zijn hierin nog niet meegenomen. Over het glasbeleid en de mogelijke gevolgen hiervan voor Westvoorne zullen wij u in een volgend artikel uitvoerig inlichten, maar wij kunnen u nu reeds zeggen dat we met grote vreze vrezen dat onze gemeente onder de leiding van dit bestuur wel eens zou kunnen eindigen als \u2018artikel 12 gemeente\u2019, de politieke term voor een failliete gemeente.Het zal niet gemakkelijk zijn om de aangerichte schade te herstellen en terug te keren naar een situatie waarin weer binnen de financi\u00eble draagkracht gewerkt gaat worden. We zullen de tering weer naar de nering moeten zetten, er zal veel zwaar denkwerk verricht moeten worden en er zal met burgers, organisaties en verenigingen samengewerkt moeten worden om de ontstane problemen op te lossen. De Partij Westvoorne zal, ondanks de slechte financi\u00eble vooruitzichten niet weglopen voor de bestuurlijke verantwoordelijkheid van Westvoorne, maar zij heeft uw steun en expertise daarbij nodig. Zonder u kunnen wij de noodzakelijke veranderingen op het gebied van huisvesting, zorg, ruimtelijke ordening, glasbeleid, ondernemersklimaat en tal van andere maatschappelijke en landschappelijke zaken beslist niet realiseren. Wij streven naar een brede volksvertegenwoordiging en in dat kader doen wij een beroep op u. Hebt u expertise op een bepaald gebied en wilt u zich samen met ons in te zetten voor een beter Westvoorne, meldt u zich dan bij ons aan als kandidaat-raadslid.Om ons voor te bereiden op ons aantreden in de gemeenteraad in maart 2010 zullen onze kandidaten de ontwikkelingen in de verschillende raads- en commissievergaderingen observeren en analyseren en begin volgend jaar zullen zij deelnemen aan een door de Partij Westvoorne georganiseerde cursus lokaal bestuur. Een aantal kandidaat-raadsleden zijn reeds actief bezig, maar wij zijn op zoek naar nog meer kandidaten om onze gelederen verder te versterken.Ons partijprogramma staat inmiddels op onze website (www.partijwestvoorne.nl). Mocht u behoefte hebben aan een doodgewone papieren kopie van ons programma, laat het ons dan weten. Kunt u zich in onze uitgangspunten vinden en wilt u zich samen met ons inzetten voor onze gemeente, meldt u zich dan bij ons aan: als kandidaat-raadslid, maar als u niet actief wilt deelnemen aan de Westvoornse politiek, dan bent u uiteraard ook zeer welkom als lid en/of donateur.Westvoorne heeft u nodig!Emma van Blomlijstaanvoerder Partij Westvoornee-mail: emmavanblom@partijwestvoorne.nl telefoon: 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=90&terug=1", "body": "VROM 9 april 2009\n\n Inspraak bij agendapunt 6 \u2018Eerste deel Uitvoeringsstrategie Tinte\u2019\n\n \n\n\u201cWaarom de moeite genomen om weer in te spreken?\u201d, heb ik mijzelf afgevraagd. \n\n Eigenlijk niet omdat ik verwacht, dat het iets aan de besluitvorming zal veranderen. De coalitie zal de gelederen ongetwijfeld, zoals zij steeds doet, gesloten houden. Of zij de consequenties van wat zij goedkeurt overziet en of zij eigenlijk wel begrijpt wat er in dit rapport van Agrimaco staat, waag ik zo langzamerhand te betwijfelen. Ik spreek in, omdat de kans groot is dat Zorgen om Tinte uiteindelijk naar de Raad van State zal moeten om gehoord en begrepen te worden. Daar zal dan ook opgebracht worden, dat wij keer op keer ingesproken hebben en dat wij ons uiterste best gedaan hebben om de raad volledig en juist te informeren over onder meer de financi\u00eble onhaalbaarheid van deze Gebiedsvisie Tinte en daarin besloten de onaanvaardbare financi\u00eble risico\u2019s die de gemeente hiermee loopt.\n\n \n\n Wat staat daarover nu in dit Deel A van de Uitvoeringsstrategie en vooral wat staat daar niet over?\n\n \n\nEr staat in dit zoveelste rapport over de gebiedsvisie wederom niets over de haalbaarheid, terwijl daarvoor recentelijk een budget van \u20ac 25.000 beschikbaar gesteld is. In de doelstelling van de uitvoeringsstrategie deel A (pagina 6) wordt gesteld, dat de uitvoeringsstrategie moet aangeven welke middelen (financieel en instrumenteel) moeten worden ingezet. Van het aangeven van die financi\u00eble middelen is duidelijk niets terecht gekomen. Er wordt dus niet aan de eigen doelstelling van deze uitvoeringsstrategie voldaan. Sterker nog, dat blijkt ook helemaal niet de bedoeling te zijn, want er wordt elders gesteld (pagina 5), dat de financiering pas in de volgende fase aan de orde gesteld zal worden.\n\n Er is wel een piepklein financieel paragraafje (pagina 9), waarin allerlei financi\u00eble balletjes opgegooid worden, zonder dat duidelijk wordt of die balletjes te gebruiken zijn. Agrimaco stelt dat de gemeente heeft aangegeven dat het maximaal aan te wenden budget \u20ac 2,7 mln. bedraagt. Dit is inclusief de eventuele kosten voor afkoop van de 83 ha papieren glasrechten van de 29 \u2018lege glaslocaties\u2019. Wanneer er 83 ha gekocht moet worden voor 2,7 miljoen komt dat neer op \u20ac 3,75 per m2 en daarmee is dat geld dus echt wel op. Van de provincie wordt gelukkig ook nog een bijdrage verwacht. Al is niet bekend of die ook echt komt en ook niet om hoeveel geld dat gaat.\n\n \n\nHet was overigens geen echte verrassing, dat er niets over de financi\u00eble haalbaarheid in stond. Het plan is gewoon niet haalbaar, dus wat moet je dan? Het volgende statement op pagina 14 luidt, en schrikt u niet: \u2018het proces moet nog dit jaar \u2018onomkeerbaar gestart worden\u2019 en dat dus ondanks het feit dat er nog steeds geen haalbaarheidsstudie gedaan is. Hoe er precies onomkeerbaar gestart moet worden, wordt niet vermeld. In ieder geval wordt niet aangegeven dat het langs de weg van een bestemmingsplanprocedure zal zijn. Ik vrees derhalve, dat het zal plaatsvinden door het aangaan van bindende overeenkomsten met derden. Hoe meer bindende afspraken er liggen en hoe meer geld er vooruitlopend op een nieuw bestemmingsplan uitgegeven wordt aan dit plan, hoe moeilijker het wordt om dit proces nog te stoppen. Dat lijkt nu de tactiek te zijn.\n\n \n\n Ook een verrassing is het verschil in behandeling van tuinders in het intensiveringsgebied en tuinders uit het buitengebied. Let u goed op, dit staat er op pagina 7:\n\n - indien tuinders in het buitengebied op eigen initiatief glas met de bestaande RvR regeling saneren, dan mag dit areaal glas in Tinte niet herbouwd worden; \n\n - indien in Tinte investerende tuinders glas saneren in het buitengebied, wordt deze operatie ondersteund door het verlenen van een nader te bepalen aantal woningbouwkavels, al dan niet te ontwikkelen door de gemeente (gemeentelijke woningbouwcompensatie variant) en mogen de in Tinte investerende tuinders het door hen in het buitengebied gesaneerde glasareaal in Tinte terugbouwen;\n\n Daar kan toch echt geen sprake van zijn volgens \u2018Zorgen om Tinte\u2019. Los van het feit dat een dergelijk verschil in behandeling gewoon onethisch is, is dit in strijd met de RvR regeling. Bij gebruikmaking van die regeling mag er geen glas herbouwd worden. Daarbij is er ook sprake van gemeentelijke subsidi\u00ebring, in de vorm van zogenaamd saneringsgeld, van tuinders in het IG teneinde hun collega\u2019s uit het buitengebied uit te kopen. \n\n Misschien denkt Agrimaco/college, dat ze dit idee bij de raadsleden kunnen verkopen, maar er zijn voldoende burgers en burgerorganisaties, die heel goed van de wettelijke mogelijkheden en regels op de hoogte zijn. Deze zogenaamde toepassing van de RvR regeling gaat echt niet lukken.\n\n \n\nHet hiermee samenhangende idee over het \u2018in leven roepen van glasrechten\u2019 en \u2018verhandelbare glasrechten\u2019 ook niet.\n\n Agrimaco zegt daar op pagina10 het volgende over: \n\n Bij toekenning van woningen op grond van de RvR regeling kan de gemeente de glasrechten (van het gesloopte glas) activeren. Deze glasrechten kunnen te gelde worden gemaakt door die weer uit te geven voor bouw van glas in Tinte. De hiermee verkregen opbrengsten dienen dan als kostendrager voor de inrichting van Tinte.\n\n Dat zit dus volgens Agrimaco zo: de investerende tuinder uit het IG Tinte koopt glas in het buitengebied, sloopt dat, ontvangt het RvR geld voor de sanering (\u00b1 2 ton per 1/2 ha) en bouwt vervolgens nieuw glas in Tinte. \n\n Maar, zo is de RvR regeling niet bedoeld. De RvR regeling gaat uit van sanering van glas en de bouw van compensatiewoningen voor die sanering. Punt. Wat hier voorgesteld wordt is geen sanering maar verplaatsing van glas (in het buitengebied saneren en in Tinte weer opbouwen) plus de bouw van woningen waarmee die \u2018investerende\u2019 tuinder gesubsidieerd wordt. Ik denk dat er wel meer ondernemers zijn die op die manier zouden willen investeren!\n\n \n\nTot Ziens bij de Raad, vanwege dit dossier waarschijnlijk van State en dan zal Westvoorne waarschijnlijk tot over de oren in de schulden zitten. \n\n \n\n \n\nNamens Zorgen om Tinte,\n\n Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=99&terug=1", "body": "CDA wil \u2018theater De Man\u2019 in Oostvoorne, las ik in de Westvoornse Courant. Een goed idee en dan ook nog eens uit de koker van CDA fractievoorzitter Littooij. Dat was dubbel schrikken. Maar een goed idee is een goed idee.\n\n Een weekje later kwam het idee als motie in de gemeenteraadsvergadering aan de orde, waar de PvdA met name zich zorgen maakte over kosten van dit \u2018nieuwe beleid\u2019, in krappe tijden.\n\n\n\n Cultuur mag wat kosten, zou je denken, maar volgens de VVD fractie hoefde dat niet eens: inkomsten uit entreegelden zouden de kosten kunnen dekken. Dat zou knap zijn, voor een startend zaaltje, hoe mooi ook. Een fijne uitdaging voor de programmeur.\n\n Misschien zou men het voorlopig even niet in toneel of muziek moeten zoeken, maar in goochelshows. Dan kunnen de raadsleden zelf een flink deel van het programma invullen.\n\n Zo goochelde de PvdA in dezelfde Westvoornse Courant een mopperschrift uit de hoge hoed over de toekomstplannen die momenteel in de gemeenteraad worden besproken.\n\n Inderdaad zijn raad en bestuur na lange tijd en veel gepraat nog niet ver gekomen. Een mager verhaal waarin de visionairs nog net kans zien enorme open deuren als de tweede Maasvlakte en de vergrijzing mee te wegen in hun \u2018visie\u2019 op de toekomst van ons dorp. En natuurlijk wil iedereen het dorpse karakter bewaren. Maar wat is dat dorpse karakter dan ?! Moet iedereen weer alles van elkaar weten, moet voor elke achterdeur een paar klompen staan, of gaan we eindelijk eens werk maken van een fatsoenlijke bereikbaarheid, dag en nacht, van een huisarts in Oostvoorne en Rockanje. Om maar eens iets te noemen.\n\n\n\n De PvdA kwam dus met een mopperverhaal uit de hoge hoed, overigens met veel knip- en plakwerk en idee\u00ebn geleend van anderen. Goed getimed, een half jaartje voor de raadsverkiezingen, maar de PvdA heeft er wel steeds bijgezeten en naar gekeken, had men niet beter een constructieve bijdrage kunnen leveren aan het proces, in plaats van te gaan jammeren, vlak voor het afvoerputje?\n\n De VVD, ook niet vies van stemmentrekkerij, heeft ook een goocheltruc op het oog: een extra rijstrook langs de rotonde waar Oostvoorne, en naar blijkt ook een deel van Rockanje en Brielle, zich \u2019s morgens in de file ergert, via de N218 op weg naar de N15.\n\n Sommige ergernis moet je even laten voortduren. Misschien bereik je het punt dat mensen zich nog eens afvragen waarom ze daar allemaal op ongeveer hetzelfde moment, veelal alleen in de auto in die rij gaan staan. Glijdende werktijden, afstandwerken, metro naar Hellevoetsluis, de spoorweg langs de N15 voor personenvervoer, openstellen van de Noordweg of toch gewoon de bus? Nee hoor, de grenzen van de VVD creativiteit waren bij de strook asfalt al bereikt. Waarom zou je je ook echt verdiepen in de oorzaken van een probleem?!\n\n\n\n Terug naar de raadsvergadering dan, waar Littooij zelf probeerde als cabaretier een plekje in de programmering van De Man te krijgen. Elkaar de maat nemen, was een van de benamingen die hij zelf had bedacht voor de af en toe tenenkrommende vervelende, zuigende opmerkingen richting de andere raadsleden, die je niet zou verwachten van iemand die oprecht wil gaan werken aan het vergroten van het onderlinge vertrouwen.\n\n \u2018Geen niveau\u2019, was het nauwelijks hoorbare, maar rake commentaar van wethouder Geers. \n\n Overigens, mevrouw Geers, hoe staat het met de verhuisplannen?\n\n Vorige maand viel nog te lezen dat mevrouw Geers gewoonweg niet kon kiezen tussen de Hoefweg en de Ruy, waar ze zou willen wonen. Waarschijnlijk gewoon een loze kreet, verzonnen door de marketing manager van de projectontwikkelaar die toch ook van zijn huizen afmoet. De gemeente kan ten slotte niet al die dure woningen kopen om zo het ondernemersrisico over te nemen en die arme projectontwikkelaar uit de brand te helpen.\n\n Maar mocht het echt zo ver komen mevrouw Geers, dan zou ik zeggen, ga lekker dicht bij de sporthal wonen. De Ruy schijnt erg duur te zijn.\n\n Maar goed, Theater De Man. Wat ik al zei: een goed idee. Hopelijk valt er, ook voor de jeugd, straks veel te genieten van toneel, muziek, cabaret en misschien af en toe een goochelshow.\n\n \n\nLeo Gelderland, Partij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=97&terug=1", "body": "Westvoorne, word wakker! \n\n \n\nIn de afgelopen weken stond de Westvoornse politiek voor de zoveelste maal in het teken van het glas in het intensiveringsgebied Tinte. Ook de ontwikkeling van de locatie De Rots stond weer op het programma. Wij zullen, gezien de gevoeligheid en de importantie van beide onderwerpen, in dit artikel alleen aandacht besteden aan de politieke besluitvorming rond deze twee zaken.\n\n \n\n Ontwikkeling Woningbouwlocatie De Rots: \n\n Nadat het vorige plan voor de locatie De Rots, door aanhoudend protest van een groot aantal omwonenden, uiteindelijk in de prullenmand terecht kwam, vroeg het college in de VROM commissievergadering van 6 juni om goedkeuring van de nieuwe stedenbouwkundige randvoorwaarden. Waarmee, volgens wethouder Geers, zowel aan de wensen van de projectontwikkelaar als aan die van de vereniging \u2018Houd Rockanje Laag\u2019 tegemoetgekomen werd. Dat bleek echter geenszins uit hetgeen in de raadszaal door de leden van deze vereniging gezegd werd. Naast hun inhoudelijke bezwaren waren zij ook zeer verontwaardigd over het feit dat Geers gesteld had, dat een discussie over de randvoorwaarden met \u2018Houd Rockanje Laag\u2019 niet mogelijk was. De Partij Westvoorne vraagt zich af wat de zin van een gesprek is als daarin niet inhoudelijk op bezwaren ingegaan kan worden. Een dergelijk \u2018on-zin\u2019 gesprek wordt kennelijk alleen gevoerd om aan de procedurele eis van inspraak te voldoen. Wij horen het Geers al zeggen: \u2018we hebben de burgers gehoord!\u2019 Jammer dat ze ook niet geluisterd heeft....\n\n Geers wenst binnen het plan De Rots dertig procent sociale woningbouw te verwezenlijken, waar volgens haar niets aan te verdienen is. Om het voor de projectontwikkelaar toch aantrekkelijk te houden, moet ze hem daarom een groter te bebouwen oppervlak toestaan. Zo kan de arme man toch voldoende woningen bouwen en voldoende winst maken. De nieuwe randvoorwaarden die Geers nu presenteert, stellen dan ook geen beperkingen aan het bouwvolume en het te bebouwen oppervlak! En dus gaat zij het bestemmingsplan wijzigen, zodat er een enorme, aaneengesloten, Swinshoekachtige steenklomp op de locatie De Rots kan verrijzen. Weliswaar is er de belofte van de wethouder dat de nokhoogtes van de woningen speels zullen differenti\u00ebren, maar deze details zullen pas in een veel later stadium waar of onwaar blijken te zijn. In dit kader geeft het ook te denken, dat het aantal te bouwen woningen nog steeds niet genoemd is. \n\n Overigens, de opmerking van Geers dat zij in het plan de Ruy hetzelfde percentage sociale woningbouw gerealiseerd heeft, is werkelijk schandalig. De waarheid is dat de gemeente de te dure en daardoor onverkoopbare woningen aan de Ruy uiteindelijk maar zelf gekocht heeft om ze vervolgens onder de prijs opnieuw in de verkoop te doen. De Partij Westvoorne is van mening dat de bouw van sociale koop- en huurwoningen ernstig verwaarloosd wordt in onze gemeente en het is volgens ons wel degelijk mogelijk om betaalbare starterswoningen te bouwen. Recentelijk zijn er door projectontwikkelaar Timpaan starterswoningen gebouwd voor 100.000 euro (www.nos.nl/nosjournaal/artikelen/2009/5/13/130509_starterswoningen.html). \n\n Hoewel wij van mening zijn dat die sociale woningbouw in onze gemeente nu eindelijk gerealiseerd dient te worden en dat de totale locatie De Rots daar zeer geschikt voor zou zijn, vragen wij ons toch af of het bouwen van een zeer gering aantal sociale woningen, zoals in dit plan is opgenomen, opweegt tegen het mogelijk verrijzen van een massief bouwwerk midden in het dorp tussen de daar aanwezige, zeer kleinschalige bebouwing. \n\n Kijk naar de Swinshoek, kijk naar de Ruy, kijk naar de Valweg/Hoefweg en kijk waartoe deze wethouder in staat is. De winst van projectontwikkelaars en het redden van haar sociale gezicht (terwijl ze het gewoon heeft laten zitten bij projecten waar die sociale woningbouw wel van betekenis had kunnen zijn) staan bij haar op een gedeelde eerste plaats en niet het welzijn en het aanzien van Westvoorne. Een gratis adviesje van de PW aan deze projectontwikkelaar en de wethouder: ga eens met Timpaan praten... wie weet is het mogelijk om een prachtig, voor iedereen aanvaardbaar plan te ontwikkelen met betaalbare starterswoningen.\n\n Wederom blijkt uit het tweede bedrijf van het drama De Rots hoe ernstig het is, dat er geen onderliggende visie aanwezig is, die de basis vormt voor dit soort bouwprojecten. Er had allang een ruimtelijke visie op het dorp Rockanje gemaakt moeten zijn, waarin ontwikkelingslocaties zoals De Rots opgenomen zijn. De Partij Westvoorne zal daarom het ontwikkelen van ruimtelijke visies voor de drie woonkernen, waarbij wij dankbaar gebruik zullen maken van de in onze gemeente aanwezige expertise, hoog op de agenda plaatsen.\n\n Na een debat van anderhalf uur werd de besluitvorming over de randvoorwaarden naar de volgende commissievergadering geschoven. Met de opdracht aan een heftig spartelende Geers om in de komende maand met Houd Rockanje Laag en projectontwikkelaar aan tafel te gaan. Vreemd genoeg ook met de uitspraak dat de commissie in juli kost wat kost een besluit tot bebouwing van De Rots zal nemen... Ook iets wat PW niet begrijpt. Een raadsbesluit dient alleen genomen te worden als er een goed voorstel ligt en niet om er maar vanaf te zijn.\n\n \n\nOntwikkeling Glasintensiveringsgebied Tinte:\n\n Nadat er in 2008 zo\u2019n half miljoen euro uitgegeven was aan Urbland om de gebiedsvisie Tinte op te stellen, heeft de raad in februari 2009 een voorbereidingskrediet van 400.000 euro goedgekeurd voor de verdere uitwerking van deze visie tot een operationeel bedrijfsplan per november 2009. \n\n Echter, de afgelopen maand heeft het college alweer om meer geld gevraagd. Deze keer omdat het noodzakelijk zou zijn om, gelijktijdig met het ontwikkelen van het hierboven genoemde bedrijfsplan, zogenaamde \u2018quick-wins\u2019 te realiseren. Quick-wins zijn overeenkomsten over glasuitbreidingen die, vooruitlopend op het te ontwikkelen bestemmingsplan voor het glasintensiveringsgebied, alvast zullen worden aangegaan. Nu gaat het om een budget van 75.000 euro, nota bene gemeenschapsgelden, voor gesprekken en onderhandelingen met vijf tuinders die willen uitbreiden. Bovendien wordt de raad gevraagd om in te stemmen met de aankoop (door de gemeente) van gronden welke nodig zijn om de quick-wins te actualiseren. Om hoeveel hectaren grond het hierbij gaat wordt niet aangegeven, noch om de m2 prijs die de gemeente voornemens is te betalen. Daarnaast wordt ook nog om een budget van 145.000 euro gevraagd voor het ontwikkelen van het ontwerpbestemmingsplan en om goedkeuring van de grondexploitatie waarbij het gaat om een investering van, schrikt u niet, ruim 50 miljoen euro. \n\n Tijdens de discussie over dit nieuwe raadsvoorstel in de commissie VROM van 14 mei werd al snel duidelijk dat het door Agrimaco opgestelde glasverhaal, waarop het raadsvoorstel gebaseerd is, veel te ingewikkeld is. Na een langdurige discussie, waarin alleen de Partij van de Arbeid volhield dat het een prima voorstel was, stemde wethouder Geers uiteindelijk in met de wens van de andere commissieleden om met een aangepast voorstel naar de raad te komen. En zo geschiedde. In de raadsvergadering van 26 mei bleek de vraag om goedkeuring van de grondexploitatie uit het voorstel verwijderd te zijn. Restte het verzoek om nog eens 220.00 euro te mogen uitgeven aan een nog steeds onduidelijk plan. Het zal u niet verbazen, dat de voltallige raad hiermee instemde... \n\n De lijstaanvoerder van de Partij Westvoorne had wederom de moeite genomen om in te spreken en een uitgebreide brief aan de raad te sturen (zie onze website www.partijwestvoorne.nl), waarin zij waarschuwde voor de consequenties van een eventuele goedkeuring door de raad van het Agrimacorapport. Als partij zijn wij van mening dat ook dit aangepaste raadsvoorstel niet deugt. Met name om dat er in dit zoveelste rapport over de gebiedsvisie wederom niets over de haalbaarheid staat. De Partij Westvoorne blijft volhouden, dat het gemeentebestuur een onaanvaardbaar financieel risico loopt met dit plan. Want, hoe je het ook wendt of keert, het gaat in het totaal om een gemeentelijke investering van minimaal 50 miljoen euro zonder dat hard gemaakt wordt dat dit bedrag terug verdiend gaat worden. \n\n Het is voor ons overigens geen echte verrassing, dat de financi\u00eble haalbaarheid absoluut genegeerd wordt. Het plan is gewoon niet haalbaar, dus wat moet je dan?\n\n \n\nPartij Westvoorne,\n\n de partij voor en door Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=95&terug=1", "body": "Maart roerde zijn staart. Ditmaal ook in de Westvoornse politiek. GBW zag haar fractievoorzitter door een zijdeur de aftocht blazen en daarna twee van haar raadsleden een bijzondere foxtrot dansen. Twee stappen vooruit en weer twee achteruit. Inhoudelijk was er niets aan de hand, er was slechts sprake van een persoonlijk gekwetst zijn. In de raadsvergadering bleek alras, dat de coalitiepartners het allemaal niet zo erg vonden en dat de oppositie terecht sprak over de aan de politiek toegebrachte schade, zonder uit te leggen waarom.De Partij Westvoorne vindt dat politiek over inhoud hoort te gaan en niet over een plaats op een kandidatenlijst. Dit hele spektakel nam ruim een uur in beslag en maakte de politiek tot een karikatuur. Een uur kostbare tijd waarin ongetwijfeld belangrijker zaken behandeld hadden kunnen worden.Zeker een onderwerp waar men ongerust over zou moeten worden. Zoals eerder gezegd, gaat dit gemeentebestuur na ruim drie jaar zonder visie bestuurd te hebben nu halsoverkop aan de slag om er een lange termijn visie uit te persen. Voorlopig gaat de discussie in commissies en raad alleen nog maar over het traject dat moet leiden tot een visie. Over inhoud wordt niet gesproken, behalve dan dat men meent men gebruik te moeten maken van een door het Economisch Platform Westvoorne geproduceerde scenariostudie. De Partij Westvoorne zal hier binnenkort gedetailleerd commentaar op geven.In de afgelopen raadsvergadering werd door het college om een tweede krediet van \u20ac 15.000 gevraagd om het \u2018interactieve proces\u2019 te begeleiden. Burgemeester en wethouders denken dus \u20ac 30.0000 nodig te hebben voor een viertal rondetafel gesprekken en de uitwerking daarvan. Geheel door een extern communicatiebureau, terwijl er in de gemeentelijke organisatie twee communicatiedeskundigen beschikbaar zijn.De Partij Westvoorne is van mening, dat de kosten voor communicatie van een project in het budget van dat project thuishoren en dat er niet voortdurend om extra kredieten gevraagd kan worden. Bovendien moet in de eerste plaats gebruik gemaakt worden van het eigen personeel, dat indertijd wel degelijk in staat was om eigenhandig de Structuurvisie Ruim Rockanje te begeleiden. De burgers waren zeer te spreken over die structuurvisie, maar de gemeente liet dit document om onduidelijke redenen nooit verder komen dan de bekende plank op het gemeentehuis.De heer Pijnnaken gaf tijdens de commissie WOW van 5 maart een toelichting op het besluit van de Controle- en Adviescommissie Ouderenproof Westvoorne (CAOW) om hun activiteiten te be\u00ebindigen. Hij benadrukte, dat hoewel bij aantreden van de commissie met de gemeente overeengekomen was dat de CAOW gevraagd en ongevraagd advies aan de gemeente zou geven, er nooit om advies gevraagd is en dat \u2018ongevraagd advies\u2019 vaak niet gewaardeerd en zelfs genegeerd werd. Pijnnaken benadrukte dat met name de slechte samenwerking met de ambtelijke organisatie en het gebrek aan interesse vanuit de gemeenteraad er uiteindelijk toe geleid hebben dat de CAOW zich de vraag heeft gesteld of de senioren in deze gemeenten wel serieus genomen worden.De commissie deed in haar wijsheid deze affaire af met de conclusie, dat de CAOW waarschijnlijk te hoge verwachtingen heeft gehad en dat waar er twee vechten er ook twee schuld hebben. Uiteindelijk kwam van Leeuwen van de VVD met het verlossende woord, dat het probleem van de alsmaar opstappende adviescommissies (CAOW en Monumenten Commissie) en klankboordgroepen (de Ruy, Valweg/Hoefweg) geheel te wijten is aan de kwaliteit van de inwoners van Westvoorne. Immers, vaak is het zo, aldus van Leeuwen met ondersteunend gejuich van alle commissieleden, dat de adviescommissies en klankboordgroepen zich \u2018meester maken van een project\u2019 omdat ze daar minstens evenveel van weten als de ambtenaren. Die commissies en groepen moet dus wel duidelijk verteld worden tot waar ze mogen gaan, want ze mogen niet op de stoelen van de ambtenaren gaan zitten. Het moge duidelijk zijn, dat de Partij Westvoorne hier volledig afstand van neemt. Laat deze gemeente zich gelukkig prijzen met de kennis en kunde van haar burgers en er gebruik van maken.De stadsregio Rotterdam heeft de verschillende gemeenten, die samen de stadsregio vormen, uitgenodigd om gezamenlijk een visie over regionale samenwerking op te stellen. Het was de bedoeling om in de commissie ABZM van 2 maart over de inbreng van de gemeente Westvoorne in die regionale dialoog te debatteren.Van Montfoort (VVD) had een en ander goed voorbereid. Hij kwam met een uitgebreid betoog, waarin hij heel veel discussiepunten ten aanzien van het functioneren van zowel de regioraad als de gemeenteraad Westvoorne naar voren bracht. Helaas wensten de andere fracties niet allen niet in te gaan op deze punten, maar hadden ze stuk voor stuk zelf ook niets te melden. Het werd zelfs zo\u2019n pijnlijk gestuntel, dat de griffier, de raadsleden enigszins geprikkeld vroeg of zij eigenlijk ooit aandacht schonken aan de agenda van de regio. De daarop volgende stilte plus het ijle protest van de PvdA tegen deze vraag, spraken boekdelen.Voor de Partij Westvoorne is samenwerking met de regio wel degelijk zeer belangrijk. Omdat dit wederom een lange \u2018Westvoorne, word wakker\u2019 geworden is, zullen wij hierop in een separaat artikel verder ingaan. In het kader van een wakker Westvoorne wijzen wij u wel vast op de mogelijkheid voor iedere burger om het \u2018regio-journaal\u2019, de digitale nieuwsbrief van de stadsregio Rotterdam, te ontvangen. Ga daarvoor naar www.stadsregio.info en klik op \u2018abonnementen\u2019.Beste burgers van de gemeente, waar de OZB in 2009 niet met het beloofde inflatie percentage verhoogd geworden is, maar met een slordige 7,7 %, het gaat nog steeds niet goed in Westvoorne. En niet in de eerste plaats door de recessie, maar door het feit dat dit gemeentebestuur \u201cde moeielijke kunst van het besturen\u201d niet echt onder de knie heeft. Kijk bijvoorbeeld naar de situatie rond het glas in het buitengebied en in het intensiveringsgebied, die \u00e0 la het plan Stuifakker dreigt te ontsporen (ook daarover later meer). Of naar de eerste fase van het project centrumontwikkeling dat, met slechts 12 van de 85 woningen priv\u00e9 verkocht, de start van fase twee verhindert, hetgeen de gemeente jaarlijks bakken met geld gaat kosten. Of naar de bouw van de nieuwe brandweerkazerne, die niet meer te stoppen is, hoewel de oude er nog staat, terwijl er ook daar, \u00e0 la de Swinshoek, een locatieprobleem aan de orde is.Wij blijven vinden dat het zo niet langer kan. Westvoorne, word wakker en schaar u achter de Partij Westvoorne.de partij voor en door WestvoorneVoor informatie: emmavanblom@xs4all.nl en 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=103&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=101&terug=1", "body": "Gemeente Westvoorne Tinte, 12 oktober 2009\n\n Raadhuislaan 6\n\n 3235 AP Rockanje\n\n Ter attentie van het College van B&W\n\n \n\nBetreffende: WOB-verzoek inzake businesscase glas \n\n \n\nGeacht College,\n\n \n\nBetreffende de zogeheten \u2018businesscase glas Westvoorne\u2019, welke door Twynstra en Gudde is opgesteld en die gepresenteerd werd in de commissie VROM van 7 oktober 2009, verzoeken wij, in het kader van de Wet Openbaarheid van Bestuur, om inzage in alle informatie en achterliggende financi\u00eble onderbouwingen van de businesscase. Wij gaan er vooralsnog vanuit dat dit de door het college in een aantal recente, besloten raadsvergaderingen ter tafel gebrachte maar niet gepubliceerde data zijn. Mochten er echter daarnaast nog meer niet geopenbaarde financi\u00eble onderbouwingen bestaan ten aanzien van de businesscase, dan zouden wij ook die, in het kader van dit WOB-verzoek, willen inzien. \n\n \n\nMet dank en vriendelijke groet,\n\n \n\n Namens de Partij Westvoorne\n\n Drs. Emma van Blom (lijstaanvoerder) \n\n Colinslandsedijk 4\n\n 3234 KB Tinte", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=96&terug=1", "body": "Wat gebeurde er in de Westvoornse politiek in april?Een aantal Westvoornse burgers hebben de heer Franssen, Commissaris der Koningin in Zuid-Holland een brief gestuurd naar aanleiding van zijn bezoek aan onze gemeente op 19 juni 2008, waarin over het thema \u2018bestuurskracht\u2019 gesproken werd. Onder \u2018bestuurskracht\u2019 wordt verstaan de mate waarin en de wijze waarop gemeenten zelfstandig lokale taken en regionale opgaven realiseren. Gemeenten zijn bestuurskrachtig als zij hun wettelijke taken naar behoren uitvoeren, de dienstverlening aan de burger op orde hebben en voldoende capaciteit inzetten voor belang-rijke lokale en regionale opgaven.Een van de brieven aan de heer Franssen werd mede ondertekend door een groot aantal leden van de Partij Westvoorne. De brief betrof kritiek maar vooral bezorgdheid over de bestuurskracht van Westvoorne. Wij schreven aan de heer Franssen daarom onder andere het volgende: \u201cWij wonen in een kleine, mooie gemeente, welke, volgens ons, prima bestuurbaar zou moeten zijn. Onze kritiek moet derhalve gezien worden als opbouwend. Het, in geval van samenvoeging opgaan in een groter verband, brengt het gevaar met zich mee dat de \u201ceigenheid\u201d van onze gemeente ondergeschikt wordt gemaakt aan een groter geheel. Daarom zouden wij graag zien dat er, in plaats van nu het proces van samenvoeging te starten, gewerkt gaat worden aan werkelijke verbetering van de bestuurskracht van de gemeente Westvoorne\u201d.De Commissaris van Koningin oordeelde dat het wenselijk zou zijn, dat het college een gesprek met de briefschrijvers aan zou gaan. Dat gesprek vond uiteindelijk plaats op 13 oktober en zeven weken later ontvingen de deelnemers aan het gesprek daarvan een verslag, dat een slechte afspiegeling was van het gevoerde gesprek. Aangezien dat niet bepaald als hoopvol voor een verbetering in de communicatie tussen gemeentebestuur en burgerij ervaren kon worden, werd besloten de raad hierover in te lichten. Dat leidde er uiteindelijk (bijna een jaar na het bezoek van Franssen!) toe dat het verslag van het gesprek college/burgers op de agenda van de commissie ABZM kwam te staan. Indien u het door de gemeente gemaakte verslag en het commentaar van de burgers daarop wilt lezen, kunt u dat vinden op de website van de gemeente Westvoorne (ga naar www.westvoorne.nl > gemeente > vergaderdata > Commissie ABZM > archief> 06-04-2009).Alle fracties verlangden van de burgemeester nadere uitleg over, zoals de heer Laaij van de VVD het verwoordde \u201chet niet benutten van een kans die geboden werd om de bestuurskracht te vergroten\u201d. Het letterlijke antwoord van de burgemeester daarop was: \u201c Er zijn zoveel kansen te benutten, dat hangt niet van dit gesprek af. De verschillen in opvatting tussen die burgers en het college zijn wel erg groot. Er moet respect zijn voor de ander; daar heb ik wel eens moeite mee; ook met de kranten\u201d.Na aandringen van de verschillende fracties, zegde de burgemeester toe te zullen werken aan een vervolggesprek. Dat wachten we nu maar weer af.Niet alleen de burgemeester heeft moeite met de kranten. Ook het raadslid Rehorst (Gemeentebelangen) heeft dat, getuige zijn artikel over de publicaties van de Partij Westvoorne. Rehorst is van mening dat wij met steun van het weekblad Westvoorne proberen de publieke opinie naar onze hand te zetten en dat wij ons schuldig maken aan \u201cfinancieel goedkope\u201d partijpropaganda. Eerst maar even een taalkundige correctie: \u201cfinancieel goedkoop\u201d valt in dezelfde categorie als een \u201cdubbel openslaande porte-bris\u00e9 deur\u201d en is taalkundig dus gewoon incorrect. En nee, wij proberen niemand naar onze hand te zetten, wij geven slechts onze mening over het reilen en zeilen van de Westvoornse politiek en wij brengen het handelen van onze locale politici onder de aandacht van de Westvoornse burgers. Dat het laatste niet gewaardeerd wordt door sommige politici zegt meer over hen en over hun politieke kwaliteiten dan over ons. En nee, wij verkondigen meningen niet als feiten, maar wij baseren onze meningen op feiten. Wij zijn er bovendien van overtuigd dat wakkere Westvoornenaars heel goed in staat zijn hun eigen mening te bepalen.Wij hopen dat Gemeentebelangen Rehorst er op zal wijzen, dat een democratie voor een groot gedeelte afhankelijk is van persvrijheid en dat een opiniepagina, waarin een ieder zijn of haar visie op de actualiteit bekend kan maken, daartoe een middel is. Wij rekenen er dan ook op dat Gemeentebelangen afstand zal nemen van deze poging tot censuur. Van een partij die het belang van de gemeente (waarmee zij hopelijk niet het gemeentebestuur, maar de burgers bedoelen) zegt te behartigen, verwachten wij tevens dat zij van de krant met de gemeentepagina zal vragen in het vervolg ook politiek kritische artikelen te plaatsen die momenteel stelselmatig geweigerd worden. En ja, dat is heel slecht voor de democratie in Westvoorne.\u201cHoera, het is zo ver, eindelijk een opknapbeurt voor de Raadhuislaan!\u201d wilden alle raadsleden roepen. Tot een van de bewoonsters insprak. Zij deed dit tijdens de raadsvergadering, omdat de betrokken ambtenaar haar gezegd had vooral tijdens de raadsvergadering in te spreken, terwijl deze ambtenaar toch had moeten weten dat de besluiten dan al genomen zijn en het daarom veel beter is tijdens commissievergaderingen in te spreken, want die vinden plaats v\u00f3\u00f3r de besluitvorming.Tot verbazing van de inspreekster werd er op de informatieavond voor de bewoners en ondernemers, waarbij vermeld stond dat deze betrokken zouden worden in de besluitvorming, niet gevraagd naar hun idee\u00ebn of suggesties, maar lagen er reeds twee herinrichtings-varianten op tafel. Ze konden dus kiezen uit die twee en dat was het. Van enige inspraak was geen sprake meer. Aanvullende suggesties (de inspreekster had er verschillende over o.a. veiligheid, parkeren, fietsenstalling en overlast) werden van tafel geveegd. Kiezen uit de twee varianten en een enqu\u00eate invullen, meer was niet mogelijk.De Partij Westvoorne maakt zich ernstige zorgen over deze wijze van communicatie met de burgers. Dit is namelijk geen schoonheidsfoutje, maar een terugkerend verschijnsel. Bij de visieontwikkeling voor het glasintensiveringsgebied Tinte ging het net zo. Er lagen al varianten op tafel. Een groot aantal deelnemers was zeer ontevreden over het zogenaamde \u2018interactieve ontwerpproces voor Tinte, maar de gemeente wil dat kennelijk niet weten, want zij weigert dat proces te evalueren. Met de visieontwikkeling Westvoorne gaat het niet anders. Ook daar liggen drie economische modellen waaruit gekozen kan worden. Burgers een keuzemenu voorleggen heeft niets met het betrekken van burgers in besluitvormingsprocessen te maken. Wij zijn van mening dat burgers bij het begin van een ontwikkelingsproces betrokken moeten worden. Dan kunnen idee\u00ebn en suggesties ook werkelijk meegenomen worden in een ontwerp.Wat wij bovendien betreuren is dat er een plan gemaakt wordt voor de Raadhuislaan, zonder de omgeving daarin te betrekken. De Business Club Westvoorne heeft recentelijk, als alternatief voor het gemeentelijke plan voor de locatie Kerkplein/de Toren, een \u2018Ruimtelijke Gedachtegang betreffende het Dorps en Kerkplein in Oostvoorne\u2019 gepresenteerd. Daaruit sprak wel een visie op de totale omgeving. Waarom vraagt het college de Business Club niet ook voor Rockanje en Tinte een ruimtelijke visie op te stellen, in plaats van alsmaar met ad-hoc oplossingen te komen, die het aanzien van onze dorpen beslist geen goed doen?Beste burgers van Westvoorne, uit de presentatie van de Business Club blijkt dat de inwoners graag hun expertise ter beschikking stellen aan de gemeente. Laat het bestuur van Westvoorne daar dan dankbaar gebruik van maken. De Partij Westvoorne vindt, dat het zo als het nu gaat in ieder geval niet kan. Westvoorne, word wakker!de partij voor en door WestvoorneVoor informatie: emmavanblom@xs4all.nl en 0181-411150", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=102&terug=1", "body": "Partij Westvoorne \n\n T.a.v. mevr. E.W. van Blom\n\n \n\nRockanje 28 oktober 2009 \n\n Kenmerk: 20419/20703 \n\n \n\nGeachte mevrouw Van Blom, \n\n \n\nOp 12 oktober 2009 hebben wij uw verzoek om informatie ontvangen. U vraagt, met een beroep op de Wet openbaarheid van bestuur (Wob), om inzage in alle informatie en achterliggende financi\u00eble onderbouwingen van de Businesscase Westvoorne. Bijgaand zenden wij u: \n\n - De notitie Businesscase Westvoorne d.d. 16 september 2009\n\n - Het woningmarktonderzoek d.d. 18 september 2009 \n\n Bovengenoemde stukken zijn reeds verzonden naar de commissie VROM van oktober. \n\n Over de door u gevraagde informatie met betrekking tot informatie en achterliggende financi\u00eble onderbouwing van de Businesscase Westvoorne merken wij het volgende op. \n\n Het algemene uitgangspunt van de Wob is dat gevraagde informatie wordt verstrekt. In artikel 10 lid 2 Wob zijn echter een aantal uitzonderingsgronden op deze algemene regel opgenomen. E\u00e9n van deze uitzonderingsgronden doet zich voor als het belang van het verstrekken/openbaar maken van de gevraagde informatie niet opweegt tegen de economische of financi\u00eble belangen van de gemeente. \n\n Teneinde de onderhandelingspositie van de gemeente te beschermen hebben wij besloten de door u gevraagde informatie en achterliggende financi\u00eble onderbouwing van de Businesscase Westvoorne niet te verstrekken. De financi\u00eble belangen van de gemeente wegen naar onze mening zwaarder dan het belang tot het verstrekken van deze informatie aan u. Derhalve wijzen wij uw verzoek dan ook af op grond van artikel 10 lid 2 sub b van de Wob. \n\n Indien u zich niet kunt vinden in dit besluit dan kunt u op grond van het bepaalde in de Algemene wet bestuursrecht binnen zes weken na verzending van dit besluit een bezwaarschrift indienen bij het college van burgemeester en wethouders van Westvoorne. Tegelijk met dit bezwaarschrift kan een verzoek om voorlopige voorziening (schorsingsverzoek) worden ingediend bij de voorzieningenrechter van de rechtbank Rotterdam, sector Bestuursrecht (Postbus 50951, 3007 BM Rotterdam).\n\n Voor verdere informatie kunt u contact opnemen met mevrouw R. van Dijke van het Bureau Bestuursondersteuning. Zij is telefonisch bereikbaar op maandag, dinsdag en woensdag op nummer 0181-408131. \n\n \n\nHoogachtend, \n\n burgemeester en wethouders van Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=373&terug=1", "body": "Het betoog van PW fractievoorzitter Emma van Blom in de tweede termijn van de Algemene Beschouwingen over de begroting 2015 en de meerjaren begroting 2016, 2017 en 2018 luidt als volgt:\n\n\n\nIn reactie op de door het CDA geuite kritiek in tweede termijn, dat er van de nieuwe lente en het nieuwe geluid van de Partij Westvoorne in deze algemene beschouwingen niets meer over is het volgende:\n\nDaarnaast hebben wij, zoals het CDA ongetwijfeld weet, reeds v\u00f3\u00f3r de verkiezingen onze toekomstvisie onder de titel \u2018Landschapspark Westvoorne\u2019 gepresenteerd. Wij vinden het niet nodig om alsmaar in woorden terug te komen op alle toekomstplannen die daarin genoemd worden. Dit in tegenstelling tot het CDA dat al tien jaar roept om een fietspad door de duinen, maar dat ook in de tijd dat zij zelf in de coalitie zaten niet realiseerden. Wij laten liever zien wat wij doen door het te doen, door slepende problemen, zoals de bedrijfsverplaatsing aan de Lodderlandsedijk en de glassanering op te lossen en af te ronden. Hetgeen na tien jaar modderen ook wel tijd werd! Door het dorpscentrum van Rockanje eindelijk echt aan te pakken, door de ontwikkeling van de Brede School van start te doen gaan (ondanks gemopper van CDA en GBW die ook dat liever vooruitschuiven).\n\nIn het algemeen wil ik mij beperken tot een reactie op de opmerkingen die door CDA en GBW gemaakt zijn over de scherpere wijze van begroting, waarmee een besparing van 6 ton euro gerealiseerd is.\n\nVolgens beide partijen is het blijkbaar beter om vooral niet scherp te begroten, maar flinke reserves in te bouwen voor het geval dat \u2026 (dat wat? is dan de vraag) en de begroting dan maar sluitend te maken met extra bezuinigingen. Zo gebeurde dat inderdaad in het verleden, met als gevolg dat er intern volop met potten geld geschoven kon worden en budgetten niet streng bewaakt werden, want er was immers geld genoeg. De bezuinigingen die voor die ruimte nodig waren, werden ondertussen direct of indirect op onze burgers verhaald.\n\nWij kiezen daarentegen voor een scherpe wijze van begroten, zodat burgers niet onnodig geconfronteerd worden met bezuinigingsmaatregelen, er geen geschuif met potten meer zal zijn en er bij overschrijdingen inderdaad opnieuw bij de raad aangeklopt moet worden. Dat lijkt ons in het kader van onze controlerende taak prima. \n\n Mocht er geld bij moeten dan is dat, gezien onze reserve positie, ook totaal geen probleem. Een gevaar voor onze reservepositie is het dus niet.\n\nVoor ons is het onbegrijpelijk dat door CDA en GBW niet ingezien wordt dat scherp begroten veel gezonder is dan overal maar extra financi\u00eble ruimte voor in te bouwen, daardoor te moeten bezuinigen en dan achteraf te moeten constateren dat die bezuinigingen niet nodig geweest waren. Bovendien zal de jaarlijkse escalatie (inflatie, stijging van lonen en producten) tot steeds hogere kostenschattingen gaan leiden waardoor we dus steeds meer belastinggeld vastzetten, terwijl we daar andere dingen mee hadden kunnen doen. Wij hebben de plicht om heel zorgvuldig met belastinggeld om te gaan en volgens ons valt het oppotten van dat geld daar niet onder, maar scherp begroten en het scherp bewaken van budgetten wel.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=87&terug=1", "body": "\n\u2022 Werkgroepen\n\n Om een goed onderbouwd partijprogramma samen te stellen en daaruit een kort, maar krachtig verkiezingsprogramma te distilleren zijn in februari een aantal werkgroepen in het leven geroepen. Sindsdien hebben een tiental bijeenkomsten aan deze werkgroepen plaatsgevonden. Ook zijn er een aantal gesprekken en interviews geweest met specialisten in onze gemeente. Alle werkgroepen zijn nu opgerold in de uiteindelijk overgebleven werkgroep Campagne. Daarmee zijn de activiteiten van de werkgroepen, die de algemene zaken, de visie ontwikkeling, ruimtelijke ordening, natuur & milieu, openbare orde & veiligheid, verkeer & vervoer, huisvesting, onderwijs, cultuur, sport, verenigingen en zorg behandelden, afgerond. Verdere gesprekken zullen nog plaatsvinden met individuen over financi\u00ebn, economische zaken, bouwprojecten, bestuurskracht en bestuurlijke zaken. Ondertussen zal er nu een start gemaakt worden met het feitelijke schrijven van de programma\u2019s. Een en ander zal waarschijnlijk in de loop van juni afgerond worden en in een hopelijk zonnige samenkomst op 28 juni aan de leden gepresenteerd worden. Leden en donateurs zullen hierover binnenkort via een separaat schrijven ge\u00efnformeerd worden.\n\u2022 Eerste bestuursvergadering\n\n Op 7 april werd de eerste bestuursvergadering gehouden. In deze vergadering werden de bestuurstaken als volgt verdeeld: Joop Braat werd gekozen tot penningmeester/vice voorzitter en Rien Huisman tot secretaris. Bovendien werd er een dagelijks bestuur ge\u00efnstalleerd, bestaande uit de voorzitter, Ingrid van der Laan, plus de secretaris en de penningmeester. C\u00e9cile Braat zal de ledenadministratie in haar beheer houden.\n\u2022 Campagne voeren\n\n De leden van de werkgroep Campagne zijn nu twee keer bij elkaar geweest. Er werd met een tamelijk grote groep leden en donateurs druk gesproken over onder andere verkiezingsstunten, het maken van flyers en aanplakbiljetten, het afronden en operationeel maken van de PW website en het werven van nieuwe leden. Dezewerkgroep zal naar het zich laat aanzien noch vele malen bijeenkomen. De volgende sessie is gepland voor 10 juni, bij Emma/Rien aan de Colinslandsedijk nummer 4 in Tinte. Iedereen met enthousiasme en goede idee\u00ebn is welkom!\n\u2022 Website\n\n De website is inmiddels on line! Hij is nog niet honderd procent compleet met betrekking tot bepaalde informatie, maar dankzij de inzet van de heer P.H.I.E.A. Braat (freelance ICT'er, ICT adviseur en daardoor system designer en administrator van deze site) en Janet van Klink (freelance verslaggeefster en politicologe) heeft hij nu in sneltreinvaart het levenslicht kunnen zien. Het is een mooie, gebruiksvriendelijke site geworden met veel informatie. Probeer het eens: www.partijwestvoorne.nl.\n\u2022 Ledenwerving\n\n Zoals we al eerder gezegd hebben, is het van essentieel belang, dat we een grote partij worden, die het in Westvoorne voor het zeggen krijgt. Dat moet beginnen met veel leden en die leden zullen dan de PW gospel moeten uitdragen om er voor te zorgen dat heel veel Westvoornaars op de Partij Westvoorne gaan stemmen. Onze doelstellingen zullen met de huidige samenstelling van college en raad niet gehaald worden, dat moge duidelijk zijn. Zoveel mogelijk van de huidige raadsleden zullen door raadsleden van de Partij Westvoorne vervangen moeten worden en wel op een zodanige wijze, dat de invloed van de PW op het gemeentebestuur gemaximaliseerd wordt! Vergis je niet... als dit niet gaat gebeuren zal de burgerij in Westvoorne volgend jaar weer met hetzelfde gemeentebestuur in zee moeten. We moeten dus groot groeien en de ontevreden burgerij er van overtuigen, dat de PW de noodzakelijke ommekeer te weeg kan brengen. Via deze nieuwsbrief roep ik dan ook elk lid van de PW op om een aantal nieuwe leden aan te brengen! Dat kan toch niet zo moeilijk zijn. Gewoon veel praten met mensen, met maximale overredingskracht en het komt voor elkaar. Nieuwe leden graag laten aanmelden bij de secretaris van de Partij Westvoorne via marinushuisman@partijwestvoorne.nl . Dit e-mailadres is beschermd tegen spambots. U heeft Javascript nodig om het te kunnen zien. Donateurs zijn overigens ook meer dan welkom, want we zijn een partij die een bescheiden contributie vraagt, maar die daardoor wel weinig eurootjes in kas heeft. En het campagne festijn moet eigenlijk nog beginnen... Goede gevers en ondersteuners zijn dus meer dan welkom en zelfs noodzakelijk.\n\u2022 Kandidatenlijst\n\n De kandidatenlijst moet in november van dit jaar formeel ingediend worden wil de PW aan de gemeenteraadsverkiezingen in maart 2010 mee kunnen doen. Om op alles voorbereid te zijn zal onze lijst 12 tot 15 serieuze kandidaten moeten voeren, die bereid zijn om met tomeloze inzet en energie het actief besturen van onze gemeente ter hand te nemen. Op dit moment is de lijst zeker nog niet lang genoeg. Het is daarom cruciaal, dat we in de allereerste plaats capabele personen vinden die bereid zijn voor de Partij Westvoorne plaats te nemen in de gemeenteraad. Mensen die het welzijn van Westvoorne na aan het hart ligt en die zich daar optimaal voor willen inzetten.\n\nNIEUWSBRIEF NR.1 van 11 MEI 2009Na de aftrap op 18 januari van dit jaar, de formele oprichting van de partij op 5 maart en de eerste algemene ledenvergadering op 9 maart is de stand van zaken in en rond de Partij Westvoorne momenteel als volgt:Behalve een compacte nieuwsbrief is het duidelijk dat dit een oproep is aan onze leden en donateurs om ons te helpen de Partij Westvoorne nog meer op de kaart te zetten dan nu al het geval is. Onze \u201cWestvoorne, word wakker\u201d en andere artikels worden momenteel zeer goed ontvangen door de Westvoornse burgerij. Ik vermoed dan ook, dat een peiling,als we die zouden kunnen doen, er beslist niet slecht zou uitzien voor ons. Maar het moet nog beter! We zullen dit jaar gezamenlijk hard moeten werken om er \u2018te komen\u2019.Als lijstaanvoerder zou ik daar nog het volgende aan toe willen voegen. Sinds we gezamenlijk besloten hebben de Partij Westvoorne op te richten, zijn het drukke tijden geworden. De verschillende werkgroepen hebben veel tijd en energie gevraagd en het ageren tegen het huidige gemeentebestuur in de vorm van inspraken, ingezonden brieven en kranteartikels niet minder. Nu is het opstellen van ons partijprogramma en ons verkiezingsprogramma aan de orde en hoewel de daadwerkelijke campagne pas na de zomervakantie van start zal gaan om een hoogtepunt te bereiken in de periode januari tot aan de verkiezingen in maart 2010, is er ook in dat opzicht veel werk aan de winkel. We kunnen daarom alle steun gebruiken die beschikbaar is, en meer! Het is momenteel een kleine groep mensen die de kar trekt en we zouden zeer dankbaar zijn als meer mensen zich zouden aanmelden om actief een rol te spelen in de PW. Schroom niet om me een belletje te geven en me te vragen waar geholpen kan worden.Ik doe ondertussen mijn best om de PW krachtig te profileren. Er zijn en, zolang het huidige bestuur op het pluche zit, blijven tal van onderwerpen die geadresseerd moeten worden. Ik houd de vinger aan de pols en het vuur aan de scheentjes van hen die het verdienen.Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=106&terug=1", "body": "Het bedrag waarom nu in hetraadsbesluit gevraagd wordt, wordt omschreven als risico dragend kapitaal, inplaats van als werkkapitaal. Het verschil tussen die twee blijft onduidelijk.Bovendien wordt in het besluit een bedrag van 5 miljoen genoemd, terwijl eenachterliggend document (een interne gemeentelijke notitie) over 10 miljoenspreekt en de toon van het besluit er op duidt dat er gemakkelijk naar deoorspronkelijke 25 miljoen gehopt zal worden. Het blijft verder absoluutonduidelijk waar deze miljoenen aan gespendeerd gaan worden. Er is geenstappenplan, laat staan een gedetailleerde planning.\n\nHet is onduidelijk wat er bedoeldwordt met het instellen van een \u2018glasherontwikkelings-fonds Westvoorne\u2019. Hetfeit dat er sprake is van een nog nader uit te werken formeelinstellingsbesluit is bestuurlijk gezien incorrect, want er wordt nu aan de raad gevraagd ietsvast te stellen terwijl nog onduidelijk is wat dat is.\n\nHoewel er nu gesproken wordt van een commercieelopererende \u2018projectorganisatie\u2019 of een \u2018gebiedsonderneming\u2019 dient deze, volgensdit besluit, op een vergelijkbare wijze te worden ingericht als een BV,compleet met eigen huisvesting. Bovendien schijnt het college niet gehoord tehebben dat de raad geen BV wil, want zij stellen: Na besluitvorming door de raad in december zal in de kwartiermakersfasede uitvoeringsorganisatie verder worden vormgegeven. In deze fase kan overlegworden gevoerd met de provincie waarna de voorkeursvariant projectorganisatiedan wel het alternatief bv verder vorm kan worden gegeven.\n\nLet wel, de besluitvorming over de organisatiestructuurwordt dus verschoven naar mei 2010 en die structuur wordt dus niet in hetexploitatieplan opgenomen.\n\nDe voorgestelde aanpassingbetreffende de ZO hoek is opmerkelijk. Deze aanpassing is gedaan op verzoek vande tuinders. De Partij Westvoorne is van mening dat iedereen het recht heeftvoor zijn eigen belangen op te komen, maar dat het gemeentebestuur de belangenvan alle burgers op gelijke wijzemoet dienen. Daar is nu geen sprake meer van. De bewoners uit de ZO hoek gaaner in vergelijking met het vigerende bestemmingsplan zwaar op achteruit. Desplitsing in een buitenrand en een kern is vaag. Er is niet aangegeven om hoeveelhectaren extra glas het gaat, welke bedrijven er voor sanering in aanmerkingkomen en de ongetwijfeld hoge kosten van die sanering zijn niet in debusinesscase meegenomen.\n\nHoewel er steeds van een maximaletoename van 55 ha glas gesproken wordt, is er in het IG ruimte gemaakt voor 75ha nieuw te ontwikkelen glastuinbouw en daar komen de \u00b1 10/15 hectaren (?) vande ZO hoek nog bij. Maar het college belooft het allemaal in de hand te houdenmet \u2018glaseenheden\u2019: tuinders mogen alleen maar bouwen als ze glaseenhedenbezitten.\n\nHierover zegt Deloitte (diekennelijk ook nog even ingehuurd is): Naar onze mening zijn er geenmogelijkheden om de saneringskosten te activeren. Er is in elk geval geen sprakevan een materieel vast actief. Daarvoor moet er na de betaling een bezit zijn,iets fysieks, met bovendien een meerjarige gebruiksduur. Met andere woordendie eerder genoemde \u2018glaseenheden\u2019 zijn geen materieel bezit. Dat had dePW al gedacht, want gesaneerd glas isweg, foetsie. Gesaneerd glas bestaat niet meer, ook niet als \u2018glaseenheid\u2019.\n\nEen bestemmingsplan is een wettelijk document waar rechtenaan ontleend kunnen worden. De bestemming \u2018glastuinbouw\u2019 geeft het recht opglas. Het is uiterst twijfelachtig of een rechter zal oordelen dat iemand eersteen glaseenheid moet bezitten om glas te mogen bouwen op een locatie met eenglastuinbouwbestemming. Er kan dus potentieel 85/90 ha glas bijkomen in het IG,terwijl nota bene het vorige college is gevallen op 100 ha!\n\nEr is net een referendumverordening vastgesteld. Misschienis dit wel een goed idee voor een referendum: wilt u dure of betaalbarewoningen in de Drenkeling?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=104&terug=1", "body": "Westvoorne \u2013 De Partij Westvoorne zal volgend jaar voor de eerste maal meedoen aan de gemeenteraadsverkiezingen in Westvoorne. Emma van Blom voert de kandidatenlijst aan welke vorige week, tegelijk met het verkiezingsprogramma, door de algemene ledenvergadering van de PW werd vastgesteld. De lijst telt in totaal zevenentwintig kandidaten. Een sterke groep inwoners uit Tinte, Rockanje en Oostvoorne, die zich bereid verklaard hebben hard te werken aan een ommekeer in de manier van besturen in Westvoorne. Genoeg is genoeg, vinden zij. De mening van de burgers moet weer gevraagd en gebruikt worden en er moet in samenwerking met de burgers gezocht worden naar oplossingen. Langs die lijnen moet er een realistische toekomstvisie gemaakt worden, die financieel haalbaar is en die uitgaat van het welzijn van de inwoners van Westvoorne, het Westvoornse landschap en de dorpse karakters van de drie woonkernen. Jong en oud moeten kunnen wonen in betaalbare en leefbare woningen en de zorg in onze gemeente moet uitgaan van de vraag welke zorg iemand nodig heeft en hoe die zo goed mogelijk geboden kan worden. De ambities van de PW zijn vastgelegd in een krachtige verkiezingsbelofte die uitgaat van besturen \u2018voor en door Westvoorne\u2019. Samen met van Blom maken de PW kandidaten Leo Gelderland, Jeroen Noordermeer, Alice Vermeer, Hans Kraaijeveld, Rien Huisman, Simon Barendregt, Nathaly Boelhouwer, Marja Verroen, Derk Meijer, Rico de Grave, Emmy Bakker, Ger Diepstraten, Petra Dietz, Robert Feddes, Dani\u00eblle Feddes, Gerrit Hulshoff, Mieke Hulshoff, Ewoud Keegel, Ingrid van der Laan, Wim Langendoen, Anita Monchen, Lex Mooiweer, Jan van de Sande, Odiel Slingerland en Cees Swieb duidelijk, dat voor hun Partij Westvoorne de stem van de kiezer belangrijk is en blijft, ook na 3 maart 2010.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=109&terug=1", "body": "4. het een foutieve aanname is, dat er in het kader van mogelijke geluidshinder alleen voor de bestaande woningen langs de Konneweg, de Ruigendijk en voor nieuw te bouwen woningen binnen de in het plan aangegeven geluidscontouren hogere waarden moeten worden vastgesteld, aangezien geen rekening gehouden is met de weerkaatsing van geluid ten gevolge van nieuw op te richten kassen op alle andere locaties en dus eveneens langs de verschillende wegen ter plaatse van die locaties;\n\n6. het onterecht is dat burgemeester en wethouders in een woongebied (en dat is het Intensiveringsgebied Tinte nog steeds) een hogere grenswaarde (meer dan 50 dB(A) kunnen vaststellen.\n\nBovenstaande zienswijze is gebaseerd op mijn huidige kennis van zaken. Mochten er in de toekomst nog andere gegevens blijken te zijn die deze zienswijze ondersteunen, dan behoud ik mij het recht voor die alsnog als behorend bij dit document in te dienen.\n\n3. er uit de uitspraak van de Raad van State d.d. 9 december 2009 (zaaknummer 200801932/1/R1) duidelijk naar voren komt, dat het voor de levensvatbaarheid van bedrijven niet noodzakelijk is dat die bedrijven zich binnen het Intensiveringsgebied Tinte (IT) bevinden, aangezien een bedrijf van 2 ha (in het buitengebied) net zo levensvatbaar is als een bedrijf van 3 ha (in het IT), waaruit volgt dat het OGT vanuit het oogpunt van \u2018levensvatbaarheid van glastuinbouwbedrijven\u2019 niet noodzakelijk is\n\n9. er in het buitengebied in totaal 25 ha verspreid liggend glas aanwezig is, waarvan twee derde (16,6 ha) door de twee tuinders-collectieven zelf gesaneerd kan worden;\n\n(a) bij de berekeningen niet uitgegaan wordt van een \u2018contante waardeberekening\u2019, (b) de haalbaarheid volledig afhankelijk is van de verkoop van woningbouwkavels (in eerste instantie 113 met een \u2018buffer capaciteit\u2019 van 160 woningen), waarbij de financi\u00eble risico\u2019s die de gemeente Westvoorne met dit plan loopt, bij de onverkoopbaarheid van de kavels of bij een stagnerende verkoop, niet in beeld gebracht zijn, terwijl het toch voor de hand liggend is dat bij onverkoopbaarheid van de eerste 113 woningen de volgende 160 ook niet verkocht zullen worden\n\n18. het door voornoemde uitspraak van de Raad van State en de verplichting tot een bijdrage in de exploitatiekosten bij het realiseren van nieuwe glasopstanden binnen het IGT, in feite financieel aantrekkelijker wordt voor tuinders uit het ITG om buiten het IGT glas te realiseren omdat daar geen exploitatiekosten in rekening gebracht zullen worden.\n\n19. er om de uitbreidingrechten van de glastuinders in IT te realiseren geen gemeenschapsgelden gebruikt moeten worden, ook niet in de vorm van uitgave van woningbouwkavels, omdat er geen sprake kan en mag zijn van subsidi\u00ebring van een bepaalde groep ondernemers;\n\n20. het de vraag is waar het bedrag van 131 miljoen euro (119 miljoen + 10 %) aan uitgegeven gaat worden nu verplaatsing van glas uit het buitengebied naar het IT zo goed als zeker uitgesloten kan worden en het OGT een duurzame ontwikkeling binnen het IT tegenwerkt (zie punt 2 en 17);\n\nDe gemeente heeft haar doelstelling om een ruimtelijke oplossing te cre\u00ebren waarin de verschillende belangen van tuinders, burgers en anderen zo goed mogelijk op elkaar worden afgestemd, niet gerealiseerd. Het ontwerp leidt niet tot een vernieuwd landschap waarin het aantrekkelijk is om te werken, te wonen en te recre\u00ebren. Het ontwerpbestemmingsplan leidt daarentegen juist tot een onaantrekkelijk landschap met veel glas en nauwelijks groen. Dit landschap vormt een schril contrast met het landschap op de plaatjes van bureau Urbland dat aan de burgers werd gepresenteerd tijdens de eerste informatieavond. Hierop was een landschap te zien, waarin het glas was omgeven met veel groene stroken, bomen, fietspaden en waterpartijen.\n\nHet ontwerp bestemmingsplan is niet in overeenstemming met de uitgangspunten die tuinders en bewoners, in het zogenaamde interactieve ontwerpproces, met elkaar hebben vastgelegd in de gebiedsvisie. Het fundament van de gebiedsvisie, een groen landschappelijk raamwerk is niet opgenomen. Juist dit landschappelijk raamwerk vervult een belangrijke functie voor de belevingswaarde, de gebruikswaarde en de toekomstwaarde van het gebied, zoals te lezen valt in de oorspronkelijke gebiedsvisie van de landschapsarchitect. Daarnaast wordt de afspraak om de ZO-hoek (daar waar de meeste burgers wonen) groen te houden, niet nagekomen.\n\nDe burgers waren tijdens de workshops zwaar ondervertegenwoordigd in vergelijking met het relatieve aantal burgers in het gebied. Bovendien zijn achteraf, op eenzijdig verzoek van tuinders, fundamentele wijzigingen aangebracht in de gebiedsvisie, waardoor eerder vastgelegde afspraken niet worden nagekomen en de positie van de burgers verder verslechtert.\n\nBovenstaande zienswijze is gebaseerd op mijn huidige kennis van zaken. Mochten er in de toekomst nog andere gegevens blijken te zijn die deze zienswijze ondersteunen, dan behoud ik mij het recht voor die alsnog als behorend bij dit document in te dienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=100&terug=1", "body": "Geachte commissieleden,\n\n Ik ga het niet hebben over de structuurvisie. Ook ga ik het niet hebben over de second opinion die naar mijn mening duidelijk genoeg is en de structuurvisie op hoofdlijnen kraakt.\n\n Ik wil het met u hebben over de noodzaak van het oprichten van een Gebiedsonderneming Herontwikkeling Glas Westvoorne ( de GHGW ) en meer specifiek over de noodzaak om dit te doen in een bv vorm.\n\n Als reden om te kiezen voor deze vorm wordt aangevoerd dat het noodzakelijk is beleid van uitvoering te scheiden. Helaas ben ik in de stukken geen andere reden tegen gekomen. Als ik het dus goed begrijp moeten de woorden die men roept in de verkiezingstijd, en waarvan men mag verwachten dat deze in daden worden omgezet door de verkozenen nadien blijkbaar anders worden geinterpreteerd. Het college zit er voor het beleid en de voor de uitvoering moet er een uitvoerings organisatie komen.\n\n Op blz 47 van de structuurvisie wordt een vergelijking getrokken met het havenbedrijf van de gemeente Rotterdam \u201cdit is een soortgelijke bv \u201c. Blijkbaar is T&G niet op de hoogte van het feit dat het havenbedrijf een NV is, een omzet heeft van 500 miljoen euro per jaar en een winst van 150 miljoen per jaar. Het doel van dit bedrijf is gericht op continuiteit van alle havengerelateerde zaken met een zeer duidelijk winst oogmerk.\n\n Hoe anders is het gesteld met de GHWG bv. Na een periode van 10 jaar blijft er als alles meezit een resultaat van ca 3 miljoen euro over.\n\n Wat is nu eigenlijk het probleem? We praten over 31 te saneren lokaties met een totaal glasoppervlakte van 25 hectare. Het doel is om deze lokaties over een periode van 10 jaar te saneren, waarbij de financiering dient plaats te vinden door de ontwikkeling van woningbouw.\n\n Door dit in een bv vorm te gieten is 1 ding duidelijk, namelijk dat er veel geld in adviezen en (externe ) bestuurders/directeuren gaat zitten ipv in de oplossing van het probleem. Het houden van grip op de situatie door de raad bij de bv vorm is een utopie. Het havenbedrijf Rotterdam is ook daar een goed voorbeeld van.\n\n Kortom houdt de zaak helder en duidelijk,en verstopt u zich niet achter de GHGW bv.\n\n \n\nJ.P. Kraaijeveld\n\n Lodderlandsedijk 24\n\n 3235 KK Rockanje", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=112&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=114&terug=1", "body": "Op het Ontwerpbestemmingsplan Glasintensiveringsgebied Tinte zijn zo\u2019n honderd goed onderbouwde zienswijzen ingediend. Het blijkt voor de gemeente onmogelijk om die allemaal voor de raadsvergadering van februari te beantwoorden en dus kan het bestemmingsplan niet meer ter vaststelling aan de zittende raad voorgelegd worden. Met als gevolg, dat de nieuwe raad het glasbeleid van het huidige college zal moeten afhandelen. Na vijf jaar modderen en een uitgave van ruim twee miljoen euro is er dus nog steeds niets bereikt. Om dit falende glasbeleid over de verkiezingen heen te tillen, is er weer een nieuw voorbereidingsbesluit genomen. Voor de tuinders in Tinte is dit een ramp. Zij kunnen als ondernemer al zes jaar lang letterlijk geen kant op en daar komt nu misschien weer een jaar bij. De bewoners-zonder-glas uit het intensiveringsgebied blijven in onzekerheid over hoeveel en waar er nieuw glas bij zal komen, of het landschappelijk ingepast zal worden en wat dit betekent voor de waarde van hun woning.\n\n\n\n\n\nDankzij de uitspraak van de Raad van State (en ondanks het college) hebben de tuinders uit het buitengebied nu eindelijk meer duidelijkheid. Zij behouden hun uitbreidingsrechten en zij mogen waar nodig belichten en zeven meter hoog bouwen. Het zittende college heeft helaas besloten niet in te gaan op de saneringsplannen van een aantal tuinders uit het buitengebied. Daarmee had nu al zeventig procent van het glas uit het buitengebied gesaneerd kunnen zijn. Het is ironisch dat het nu op tafel liggende glasplan uitbreiding in het buitengebied financieel aantrekkelijker maakt dan in het intensiveringsgebied. Immers in het buitengebied hoeven geen exploitatiekosten betaald te worden voor iedere vierkante meter uitbreiding. Met andere woorden, wat bedacht was om de sanering van het glas uit het buitengebied te realiseren, is uitgegroeid tot een plan waarmee glastuinbouw in het buitengebied juist gestimuleerd gaat worden. Zowel de uitspraak van de Raad van State als de betere uitbreidingsvoorwaarden ten gevolge van het voorliggende glasplan verhogen de waarde van glastuinbouwbedrijven uit het buitengebied, waardoor de saneringskosten stijgen. Het is toch wel knap om zo te blunderen! En zeg niet \u201cdat van de Raad van State kunnen ze toch niet helpen\u201d, want die uitspraak had geen invloed meer gehad op die zeventig procent gesaneerd glas, als het college twee jaar geleden op de plannen van de tuinderscollectieven in het buitengebied was ingegaan.\n\nOns glasplan is een voortzetting van de oplossing die ik, als voorzitter van de werkgroep \u201cZorgen om Tinte\u201d, die inmiddels volledig in de Partij Westvoorne is opgenomen, reeds op 12 november 2008 presenteerde aan een groep van zo\u2019n tachtig ge\u00efnteresseerde burgers. De politieke partijen waren voor deze bijeenkomst uitgenodigd, maar het merendeel vond het niet de moeite waard om aanwezig te zijn.\n\n\n\n\n\nTen aanzien van het intensiveringsgebied gaat ons glasplan uit van het nu geldende bestemmingsplan Landelijk Gebied Westvoorne en van een glasuitbreiding van ongeveer 30 hectaren. Verder behouden tuinders de uitbreidingsrechten die zij bezitten zonder daar voor te moeten betalen in de vorm van exploitatiekosten. Daarnaast mag en moet er gebruik gemaakt worden van de ontheffingsbevoegdheden van het college om, daar waar zich problemen voordoen, naar maatwerkoplossingen te zoeken die voor alle betrokken partijen, tuinders en niet-tuinders, acceptabel zijn. Anders dan het zittende college gedaan heeft moet het bestemmingsplan niet gebruikt worden om nee te zeggen, maar om, met behulp van ontheffingsmogelijkheden, daadwerkelijk oplossingen te cre\u00ebren. Inclusief de landschappelijke inpassing van uitbreidingen en de voor alle partijen aanvaardbare locaties van Wkk\u2019s. Van belang bij dit alles is dat er geen gemeenschapsgeld aan te pas komt, niet voor de ontwikkeling van het intensiveringsgebied en niet voor het uitbetalen van schadeclaims. Het zijn de tuinders die ondernemen, zoals iedere andere ondernemer dat ook doet. Zij voeren de onderhandelingen met grondeigenaren, collega\u2019s en buren over het aankopen van gronden. De gemeente voert alleen in ruimtelijk opzicht de regie. Dat doet zij op grond van het bestemmingsplan en door weloverwogen gebruik te maken van ontheffingsbevoegdheden.\n\n\n\n\n\nDit is de glasheldere oplossing, die voor alle betrokken partijen acceptabel is, die de gemeente geen geld kost en die per onmiddellijk in gebruik genomen kan worden, zonder het ontwikkelen van nieuwe ingewikkelde en overbodige plannen en zonder burgers met of zonder glas lastig te vallen met voorbereidingsbesluiten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=116&terug=1", "body": "De campagne loopt ten einde. Deze weken staat de Partij Westvoorne op de weekmarkten in Oostvoorne en Rockanje en afgelopen vrijdag troffen we daar ook enkele kandidaten van de andere lokale partij. Onvermijdelijk raakten we met elkaar in gesprek en daarbij kwam nu eens duidelijk en in persoonlijk contact naar voren, hoe ontstemd de raadsleden waren over onze heldere en duidelijke taal van de laatste tijd. Meneer van Lith, nu nog wethouder WOW en onder andere verantwoordelijk voor het heel grote nieuwe gebouw van de Swinshoek, maar de zeer kleine aandacht voor de problemen van de mensen die er vanuit de oude Swinshoek naartoe moeten gaan verhuizen, mopperde ook over de toon en vroeg me \u2018nu eens iets te schrijven met een positief sausje erover.\u2019 Het gaat natuurlijk niet om de saus (ik vraag de kinderen ook wel eens of ze eigenlijk wel patat lusten, als ik zie wat er aan mayo, ketchup, pindasaus etc. overheen moet voor ze gaan eten), maar ik wil best een poging wagen om in ieder geval duidelijk te maken, dat de Partij Westvoorne een groot verschil ziet tussen een kritische houding en een negatieve houding. Kritiek is er ook niet op mensen persoonlijk, maar op de kwaliteit en de inhoud van het geleverde werk. Daar moet verbetering in komen en daar willen we keihard aanwerken, samen met de andere partijen.\n\nKritiek is niet leuk, dat begrijp ik best, en in een eerste reactie mag daar best wat bozig over gedaan worden, maar daarna moet toch heel vlot worden omgeschakeld en de kritiek op haar inhoud worden beoordeeld. Zeker als raadslid of wethouder moet je je dan afvragen of het inderdaad anders en beter had gekund en hoe je dat in de toekomst gaat bereiken. Het is ook wel erg makkelijk om te gaan lopen mopperen dat je bij het oud vuil wordt gezet (wat al helemaal niet waar is) en de kritiek inhoudelijk onbeantwoord te laten. Want laten we wel zijn, niets van onze inhoudelijke kritiek van de afgelopen maanden, over de werkwijze, het gebrek aan onderzoek en vragen, de slechte communicatie en geldsmijterij, alles gerelateerd aan concrete zaken, is inhoudelijk weerlegd. Ik denk dat de andere partijen ook wel beseffen dat het beter kan en beter moet. En met een sterke fractie van de Partij Westvoorne in de gemeenteraad die het voortouw neemt, gaat dat ook lukken.\n\nNou, natuurlijk om te beginnen een frisse blik op de toekomst. Wat goed is, moet goed blijven en wat niet goed is, moet beter worden gedaan. De verkiezingen van volgende week woensdag zijn een prima startpunt. Uw inbreng is van groot belang om een positieve verandering tot stand te brengen. Ik vraag u sowieso om te gaan stemmen, want als u niet stemt, verandert er helemaal niets. De zetels worden toch wel verdeeld. En omdat u er wel van uit kunt gaan dat veel mensen maar weer net zo stemmen als ze altijd al deden, is het verstandig als u Partij Westvoorne stemt. Het gaat hier namelijk niet om de landelijke politiek (hebt u ze weer bezig gezien?) en we willen al helemaal niet doorgaan op dezelfde weg. Er is veel werk aan de winkel en er moet duidelijk en open met u worden gecommuniceerd over dat werk en de beslissingen over uw woonomgeving: Partij Westvoorne dus!\n\nVoor de komende tijd hebben we al een aantal dringende zaken op het programma staan. Zo moet er echt gezorgd gaan worden voor de mensen die vanuit de oude Swinshoek naar de nieuwe gaan verhuizen, maar ook voor de mensen die achterblijven in de omliggende huisjes. De mogelijkheid van een verzorgde, eventueel gezamenlijke maaltijd, zoals voorheen, moet zo snel mogelijk worden gerealiseerd, uiteraard in overleg met de ketenpartners, maar de gemeente mag deze verantwoordelijkheid niet uit de weg gaan. En als dat geld kost, moet dat op tafel komen, zo snel mogelijk.\n\nDan speelt in Rockanje de kwestie de Rots, waar de gemeente net voor het aantreden van de nieuwe gemeenteraad nog even probeert, door 1,75 miljoen gemeenschapsgeld naar een projectontwikkelaar te schuiven, een dossier dat al jaren voortsleept van tafel te krijgen. Als we het \u00e9cht niet kunnen voorkomen dat uw geld zo over de balk gaat (we treden pas aan na 3 maart) dan staat een onderzoek naar de gang van zaken hoog op onze prioriteitenlijst.\n\nOm nog even bij Rockanje te blijven en meteen een zijstap naar Tinte en het buitengebied te maken: de voorziene woningbouw op de Drenkeling moet zeer snel weer worden afgestemd op de vraag naar woningen in de gemeente. Dus geen dure woningbouwkavels die toch niet verkocht gaan worden, om het glasbeleid te financieren, maar snel beginnen met het bouwen van betaalbare woningen voor jong en oud. Wij zijn van plan ondernemers en bewoners in de buitengebieden en Tinte onmiddellijk te gaan steunen in het ontwikkelen van hun plannen om te komen tot sanering van glastuinbouw en het op een verantwoorde manier benutten van de bestaande uitbreidingsrechten. We willen het eerste jaar ook werk maken van het snel afbouwen van de structurele inzet van externe adviesbureaus met hun torenhoge rekeningen. Dat geld willen we anders en beter besteden (zorg, openbare voorzieningen, jeugdbeleid, sportaccomodaties, verenigingsleven); de goede idee\u00ebn moeten van onszelf komen en van de meedenkende burgers, al in diverse platforms verenigd. Er is kennis en kunde genoeg, zowel bij de inwoners als binnen het ambtelijk apparaat, en wij geloven ook dat goede idee\u00ebn vanuit de eigen bevolking veel breder gedragen worden en ook veel meer het welzijn van de inwoners tot doel hebben. Wat dat betreft mag je van een groot commercieel bureau op afstand ook niet teveel verwachten, laten we eerlijk zijn.\n\nEn als we het toch over binnen de gemeente aanwezige expertise hebben. We gaan snel aan het werk om een omslag in de huidige nee-cultuur te maken. In contact met de ambtenaren en door als raadsleden onze verantwoordelijkheid te nemen, zullen we aandringen op een andere opstelling naar onze burgers en ondernemers toe. Problemen zijn er om opgelost te wordenen naar idee\u00ebn moet worden geluisterd. Niemand mag worden afgescheept. Andere partijen denken dat een speciaal loket volstaat, maar wij denken dat het om veel meer gaat: een bereidwillige houding, meedenken en meewerken.\n\nWat de loketten betreft. Het zorgloket is ons een doorn in het oog en dient zo snel mogelijk te worden vervangen door een geschikte ruimte, waar mensen met hun zorgvragen terecht kunnen, in een omgeving waar hun privacy gewaarborgd is en ze niet het gevoel krijgen dat ze wel kunnen blijven staan, omdat er toch maar weinig tijd voor ze is.\n\nDe beschikbare ruimte (in de krant) is beperkt, maar er moet veel worden aangepakt en we barsten van de goede idee\u00ebn. Voor de komende tijd moeten zeker de ontsluiting van Oostvoorne, op weg naar de N15, en de wegversmallingen op het traject Voorweg-Heveringseweg weer op de agenda. Geen mooie praatjes, maar gedegen onderzoek en nu \u00e9cht goed overleg met omwonenden.\n\nMaar goed, ik ben nu al aan het afraffelen omdat er eigenlijk niet meer plaats in de krant is en dat is ook niet de bedoeling. Ongefundeerde kreten hebt u al genoeg gehoord in de verkiezingstijd. Terug naar de saus.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=113&terug=1", "body": "Artikel 44, lid 1, sub d van de Woningwet stelt, dat op grond van die strijdigheid de bouwaanvraag geweigerd dient te worden. Hierbij moet opgemerkt te worden dat het niet gaat om een mogelijkheid tot weigering maar om een verplichting tot weigering. Er is namelijk sprake van een imperatieve weigeringsgrond. In gewoon Nederlands: de aanvraag moet worden geweigerd. Wanneer die weigering niet afgegeven wordt, wordt er niet in de geest van de wet gehandeld.\n\nOmdat het ingediende plan op wettelijke gronden niet uitgevoerd mag worden, is er geen sprake van het schadeloosstellen van de projectontwikkelaar, tenzij er toezeggingen gedaan zijn door een van de drie betrokken wethouders, te weten mevrouw van der Meer Mohr, mevrouw Geers of de heer Klok, op grond waarvan bepaalde verwachtingen gewekt zijn. Laten we er niet vanuit gaan dat die toezeggingen gedaan zijn, want dat zou betekenen dat de raad daarover niet ingelicht is. Mochten er echter wel toezeggingen gedaan zijn, waardoor er mogelijk belastinggeld gespendeerd moet worden aan een schadeclaim, dan behoren de burgers daarvan op de hoogte gesteld te worden, want het is immers hun geld dat dan vanwege bestuurlijke fouten uitgegeven wordt.\n\nHet voorstel van de Partij Westvoorne is om die mogelijkheden in het openbaar te bespreken en niet in besloten vergaderingen, want daarmee wordt het signaal van \u2018achterkamertjespolitiek\u2019 afgegeven en dat is niet goed voor de democratie en niet goed voor het vertrouwen van de burgers in de politiek.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=111&terug=1", "body": "Waar lopen bewoners, winkeliers en verkiesbare kandidaten tegenaan in hun contact met de gemeente? Partij Westvoorne, jong en fris, en in de race voor de komende gemeenteraadsverkiezingen, ging op pad om te peilen wat er onder de bevolking van Westvoorne leeft. Wij spraken onder andere met Monica Koekendorp van de Marskramer in Rockanje en met Nathaly Boelhouwer, verkiesbare kandidaat voor de Partij Westvoorne.\n\n \n\n\n\nSinds september 2005 is Rockanje een Marskramer rijker. Eigenaresse Monica Koekendorp en haar man Andr\u00e9 runnen met veel plezier de gezellige dorpswinkel aan de Dorpsweg. De 6 parkeerplekken voor de winkeldeur lijken ideaal en superhandig voor de snelle klant die even in de winkel wil rondsnuffelen of iets moet halen. Maar in de praktijk blijken die parkeerplekken continu bezet te zijn.\n\nMonica: \u201cWij zijn eind 2007 al begonnen met het aanvragen van een blauwe zone voor de parkeerplaatsen hier voor de deur. Dat zou betekenen dat je hier tussen 9.00 en 17.00 uur maximaal een uur mag parkeren. Op die manier willen wij onze klanten tegemoet komen, die nu soms door moeten rijden omdat er geen plekje vrij is. Het komt bijvoorbeeld regelmatig voor dat bewoners of winkelpersoneel uit de buurt hun auto de hele dag hier voor de deur laten staan en dat is natuurlijk niet de bedoeling.\u201d\n\nZijn de andere winkeliers en buurtbewoners blij met zo\u2019n blauwe zone? Monica: \u201cWe zijn naar iedereen toe geweest. We hebben uitgelegd waarom we graag zo\u2019n blauwe zone zouden willen en hebben ook gevraagd aan de mensen die hier de hele dag werken of ze hun auto niet elders kunnen parkeren, zodat de parkeerplaatsen vrij blijven voor de klanten. Aan de Willem de Waalstraat is net een flink parkeerterrein aangelegd. Het lijkt me een kleine moeite om daar te parkeren, alleen in de praktijk gebeurt dat niet. Het probleem ligt naar mijn idee dan ook bij de gemeente, want met een blauwe zone los je dat w\u00e9l op.\u201d\n\nBlijkbaar heeft de aanvraag bij de gemeente nog niets opgeleverd, want toen ik aan kwam rijden voor het interview, was er geen blauwe zone te bekennen (wel 1 leeg plekje, gelukkig). \u201cEr zijn hier diverse mensen van de gemeente geweest\u201d, vertelt Monica, \u201cen zelfs de burgemeester heeft ons toegezegd dat hij op deze zaak zou terugkomen, maar tot nu toe hebben we niets meer van de gemeente vernomen. Het enige wat wij gehoord hebben, is dat ze eerst met het vrachtverkeer aan de gang gingen, maar daar had ik niets over gevraagd. Over de blauwe zone heb ik niets meer gehoord.\u201d\n\nDe gemeente heeft vorig jaar inderdaad op de T-splitsing Westvoorneweg/ Molendijk borden geplaatst om vrachtverkeer te weren. Maar ook dat blijkt in de praktijk niet zo geslaagd te verlopen. \u201cVrachtwagenchauffeurs moeten nu via de andere toeloopweg het dorp inrijden, maar in de praktijk wordt er niet gehandhaafd\u201d, aldus Monica, die zelf aan de Molendijk woont. \u201cHet is \u00e9\u00e9n flop. En voor de chauffeurs is het ook een drama, want ze weten nu niet meer waar ze heen moeten. Daarom blijven ze gewoon zo rijden als ze gewend waren, wat rare toeren met omkeren en draaien oplevert. Het is weer zo\u2019n voorbeeld van onduidelijke communicatie van de gemeente met haar bewoners en ondernemers.\u201d\n\nOok de plannen voor de verbreding van de N496 en het aanleggen van rotondes aan die weg, zijn niet in goede aarde gevallen. \u201cDe bewoners hebben er niet om gevraagd. Wie zit hier nu op te wachten?\u201d Maar het minst gecharmeerd is Monica nog over de manier waarop de burgers op de hoogte zijn gesteld. \u201cIk woon aan die kruising, maar ik ben officieel nooit ge\u00efnformeerd over de rotonde. Via-via hoorde ik dat er inzage was en toen had je nog maar \u00e9\u00e9n week om te reageren. Je krijgt dan zogenaamd inspraak, maar eigenlijk heb je niets meer in te brengen. De plannen liggen al klaar en de burger moet maar slikken. Het wordt hoog tijd dat we burgerparticipatie krijgen.\u201d\n\n\u201cPrecies dat is waar ik me voor in wil zetten als men op mij gaat stemmen\u201d, valt Nathaly Boelhouwer bij. Ze heeft er het hele gesprek bij gezeten en telkens instemmend geknikt. Als voorzitter van de vereniging Houd Rockanje Laag en bewoonster van de Dorpsweg herkent zij zich helemaal in de dingen waar Monica \u2013 en niet alleen zij, maar vele burgers \u2013 tegenaan lopen. \u201cDe inspraak moet beter. Ik ben het van harte met Monica eens dat de inbreng van de burgers serieus moet worden genomen. Inwoners moeten kunnen meepraten als het gaat om belangrijke beslissingen in Westvoorne. Bij voorkeur in een vroeg stadium en niet wanneer de besluitvorming in de laatste fase verkeert.\u201d\n\nAls het aan haar ligt - ze staat nummer 8 op de lijst van Partij Westvoorne \u2013 wordt de burgerparticipatie en inspraak hier ook verbeterd. \u201cIk ga me daar in ieder geval hard voor maken\u201d, zegt ze vastberaden. Dat ze een vasthoudende en doorzettende kandidaat is, blijkt wel uit haar enorme bestuurlijke ervaring: voormalig bestuurslid van het Rode Kruis VPR, voorzitter van de vereniging Houd Rockanje Laag, voorzitter van de MR van de Baron de Vos, lid Raad van Toezicht Catharinastichting te Brielle, ledenraadslid Vereniging Eigen Huis te Amersfoort, en in het dagelijks leven ook nog manager HRM/FD bij een drijvende bokken bedrijf en echtgenote en moeder van 2 kinderen.\n\nNathaly zit niet stil en is een enorme netwerker. Zo heeft ze ook een netwerk voor ex-KIM officierenopgericht waarvan de leden op regelmatige basis bijeenkomen. \u201cIk zet mij in voor de Partij Westvoorne, omdat ik ervan overtuigd ben dat je als burger door zelf je steentje bij te dragen, een zinvolle verandering in de huidige gemeentecultuur tot stand kan brengen. En dat is hard nodig! Inspraak moet niet meer voor de vorm, maar verdient het om inhoudelijk te worden meegewogen bij het nemen van een goed besluit.\u201d\n\n\u201cEr moest een second opinion door een onafhankelijke en deskundige groep, de Welstandscommissie Rotterdam, aan te pas komen om dit gemeentebestuur een halt toe te roepen. Nu zijn we in afwachting van wat wethouder Klok gaat beslissen. Apart dat hij nu 6 weken extra nodig heeft en niet binnen 24 uur een besluit kan nemen\u2026Wat ons betreft is er voor hem maar \u00e9\u00e9n keuze: het weigeren van de bouwvergunning en daarmee kiezen voor het behoud van het dorpse karakter zoals menig burger wenst.\u201d\n\nWat kunnen we van Nathaly verwachten als zij in de raad wordt gekozen? \u201cAls u uw stem op mij uitbrengt, zal ik mijn uiterste best doen om de daad bij het woord te voegen als het gaat om volwaardige inspraak namens de burgers en het behoud van het dorpse karakter in onze dorpen\u201d, zegt ze beslist. \u201cIk ga me er voor inzetten dat de mening van de burger w\u00e9l serieus wordt genomen!\u201d", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=107&terug=1", "body": "De motie van wantrouwen tegen wethouder Geers heeft de Partij Westvoorne op zich niet verbaasd. Wij waren het niet eens met haar beleid inzake het glas, de Rots, het bouwen van kastelen in plaats van betaalbare woningen en in het algemeen met de slecht onderbouwde beleidsvoorstellen die zij aan de raad voorlegde. Haar vertrek als wethouder betreuren wij dan ook niet. Echter, de manier waarop haar politieke val gezet werd, geeft ons een slecht gevoel over de fatsoensnormen van de politieke partijen die op dit moment in de gemeenteraad zitten en van de twee achtergebleven wethouders.\n\n\n\n De vraag is waarom, door wie en op grond waarvan haar politieke val werd gezet en ons antwoord daarop luidt als volgt: Het huidige college en daarmee de coalitiepartijen (PvdA, D66 en GBW) staan er niet best voor bij de burgers van Westvoorne en daar moet, zo vlak voor de verkiezingen, uiteraard iets aan gedaan worden. Het makkelijkst is natuurlijk \u00e9\u00e9n van je collega wethouders de schuld te geven van het falende beleid van dit gemeentebestuur, die wethouder laten opstappen en vervolgens laten zien dat je het zonder die ene rotte appel heel goed kunt. En zo besloten Klok en Van Lith, dat Barbara Geers het barbertje zou worden dat moest hangen en de VVD was zo vriendelijk daarbij behulpzaam te zijn door een motie van wantrouwen in te dienen. \n\n\n\n De kunst voor Klok en Van Lith werd nu haar te laten vallen zonder zelf in die val meegesleurd te worden. Dit kon dus niet via de Rots of het glasbeleid, want dan was ook de heer Klok terecht en onherroepelijk gesneuveld. Maar zie, er kwam een geschenk uit de hemel vallen in de vorm van de uitspraak van de Raad van State over een gedeelte van het Bestemmingsplan Landelijk Gebied Westvoorne, dat onder de verantwoordelijkheid van Geers opgesteld was. Dat bestemmingsplan werd, hoewel VVD en CDA er niet mee instemden, in mei 2007 door de raad vastgesteld. Voor alle duidelijkheid: alle coalitiepartijen, zowel de PvdA, GBW als D66, stemden er mee in en het voorstel tot vaststelling werd ingediend door het voltallige college van burgemeester en wethouders, dus ook door Klok, Van Lith en De Jong. Aan het plan werd door de Raad van State \u201cgedeeltelijk goedkeuring onthouden\u201d. Ik zal u de details van de uitspraak besparen, maar het was niet de wethouder VROM die het zo hier en daar om de oren kreeg. Nee, de Raad van State oordeelde dat het college van burgemeester en wethouders op onderdelen \u2018onrechtmatig\u2019 en \u2018onzorgvuldig\u2019 gehandeld had.\n\n\n\n Toch wordt in de motie van wantrouwen van 15 december jl., die uitsluitend betrekking had op de uitspraak van de Raad van State, niet over het college maar over wethouder Geers gesproken. Geers werd verzocht haar functie per direct neer te leggen en geen van haar collega\u2019s die het voor haar opnam. Ze maakten er geen woord aan vuil. Ze hadden zelfs het fatsoen niet haar een hand te geven, maar lieten haar staande de vergadering in een pijnlijke en beledigende stilte vertrekken. \n\n Waarom is er twee jaar gewacht met het indienen van die motie? De VVD en het CDA waren het in 2007 toch ook al niet eens met het Bestemmingsplan Landelijk Gebied? Er is maar \u00e9\u00e9n conclusie mogelijk: de motie is een onderonsje met voorbedachten rade geweest tussen GBW, D66, CDA \u00e9n VVD. De eerste twee om hun in alle opzichten wanbeleid op de PvdA af te wentelen, de laatste twee om hun coalitie opties open te houden. De daaropvolgende steun van VVD en CDA tot aan de verkiezingen in maart aan de twee overgebleven wethouders valt in de categorie \u201cvoor wat, hoort wat\u201d. Wat betreft dit totale gebeuren bestaat er een treffende Nederlandse uitdrukking die iets over \u2018maten\u2019 en iets over \u2018naaien\u2019 zegt, maar zulke uitdrukkingen bezig ik niet.\n\n Wethouder Klok heeft de laatste drie jaar minstens zo zwaar gebroddeld als Geers. Beheerde hij niet de zakken met geld, waar Geers geen verstand van had? En hoewel Van Lith veel glimlachte en toezegde, had hij alleen al op het dossier Swinshoek moeten aftreden. Hun beider verlangen naar het pluche is duidelijk zo groot, dat ze niet schromen om hun collega op uiterst onfatsoenlijke en hypocriete wijze op te laten draaien voor fouten die twee jaar geleden net zo goed door henzelf zijn gemaakt. Wat dat betreft moet Geers blij zijn er niet meer bij te horen. Als burgemeester De Jong het in zijn nieuwjaarstoespraak weer gaat hebben over trots en vertrouwen, wie zal hem dan nog geloven? \n\n\n\n De Partij Westvoorne zal de politieke strijd hard aangaan. Wij zullen vechten voor het welzijn van Westvoorne, maar wij zullen onze kernwaarden gestand doen: wij zullen eerlijk en open handelen en in alle opzichten standvastig zijn, wij zullen respect tonen voor onze inwoners en wij zullen algemeen geldende fatsoensnormen never nooit terzijde schuiven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=118&terug=1", "body": "U kent dat wel, er moet een pak of jasje naar de stomerij en u vergeet de zakken even goed na te kijken. Als u dan pech heeft komt het terug met een onleesbaar rijbewijs, of misschien een paar vergeten eurobiljetten die niemand meer aan wil pakken.\n\nDe Rots in Rockanje. Er is al veel over gezegd en geschreven en nog is het heel goed mogelijk, dat u als inwoner van Westvoorne eigenlijk niet precies weet waar het over gaat. Laat ik het kort samenvatten: op een dorps en schilderachtig stukje Rockanje had een projectontwikkelaar na aankoop eerst een hoop gesteggel met de gemeente, waarna hij een massief en hoog gebouw voorzag,om dit lapje grond eens flink te gelde te maken. Daarbij hoefde hij geen rekening te houden met omwonenden of het dorpse aanzicht van de omgeving, omdat er een bestemmingsplan lag (uit 1974, onder een dikke laag stof) waarin de bouwhoogte niet was geregeld.\n\nEn natuurlijk zag de welstandcommissie in Westvoorne ook geen reden negatief te oordelen, die staat n\u00e9t sterk genoeg in de schoenen om u een serre of dakkapel te weigeren, maar kruipt snel terug in haar hol als een projectontwikkelaar zijn stekels opzet. Er was een belangenvereniging van omwonenden, Houd Rockanje Laag, die stevig volhield, wat uiteindelijk leidde tot een tweede opinie van een welstandcommissie uit Rotterdam. En die liet weinig onduidelijkheid bestaan: de voorziene bebouwing was veel te massief en veel te hoog voor deze locatie en een vergunning zou op basis van dit oordeel mogen,nee, mo\u00e9ten worden geweigerd.\n\nAppeltje-eitje, zou je denken, maar wethouder Klok wilde hier toch even iets langer over nadenken en je kon toen al aanvoelen dat ook dit dossier weer op een regelrechte ramp voor de burger zou uitdraaien. Zeker toen mevrouw Krajenbrink van \u2018oppositiepartij\u2019 de VVD in dit verband sprak van een mogelijke \u2018deal\u2019 met de projectontwikkelaar. (Deze hele ellende had namelijk eerst drie jaarvoortgesleept onder VVD-wethouder vd Meer Mohr, die naar verluidt zo stil had gezeten in haar wethouderskamer, dat daar later niet eens sporen van haar DNA waren aangetroffen.)\n\nEn ja hoor. Echt centimeters voor de finish van deze raadsperiode ging bijna de voltallige raad op aanwijzen van wethouder Klok door de verkeerde binnenbocht. De rekening van deze wisseltruc, 1,75 miljoen euro voor de aanschaf van de locatie, zonder deugdelijke taxatie, en zonder tegenwerpingen of kritische vragen van wie dan ook in de gemeenteraad, krijgt u gepresenteerd. Maar dat had u al begrepen. Het geld is er niet, maar dat wordt geleend tegen 4% rente en het gemeentelijk woningbedrijf moet maar zien hoe het de eindjes aan elkaar knoopt. En de ontwikkelaar, die zich bij aankoop zelf ook had verkeken op de waarde van het lapje grond, komt met de schrik vrij. Op uw kosten. Vandaar dus, dat uw zakken voor de komende tijd al bij voorbaat zijn leeggeschud.\n\nDe gemeenteraad, van Gemeentebelangen en D66 tot PvdA, VVD en CDA, liet zich weer van de bekende kant zien. Mooie praatjes voor de vaak, complimenten aan Houd Rockanje Laag en iedereen benadrukte dat toch vooral laag gebouwd moest gaan worden, om zo het dorpse karakter te bewaren. Mooie woorden, die meteen arrogant werden afgestraft door wethouder Klok, die fijntjes opmerkte dat laag bouwen het tekort wel groter zou gaan maken: \u2018Doe u best, nieuwe raad en nieuw bestuur: zoek het maar lekker uit. Wij hebben het nog net doorgedrukt: dossier van tafel, hopelijk geen moeilijke vragen meer, bijvoorbeeld over welke toezeggingen in het verleden aan de ontwikkelaar zijn gedaan. Wij zijn weg. Doei.\u2019\n\nEn, zoals wel vaker, net als je dan denkt dat het echt niet gekker meer kan, vraagt de fractie van Gemeentebelangen in de rondvraag van deze extra raadsvergadering over aankoop van De Rots, waarin net 1,75 miljoen euro gemeenschapsgeld over de balk is gegooid, aan de eigen wethouder Van Lith of het hondenpoepbeleid van december 2009 over een half jaar kan worden ge\u00ebvalueerd. Kijk, dan weet je de hoofdzaken van de bijzaken te scheiden! (Overigens hoopt de Partij Westvoorne al ruim voor die tijd een aantal aanvullende maatregelen met betrekking tot deze bruine ergernis te hebben gerealiseerd, om het probleem op te lossen.)\n\nMaar goed, dat was vorige week. Deze week wordt er gestemd voor de gemeenteraad. Misschien heeft u al gestemd, misschien gaat u straks, op weg naar de stomerij, nog even langs het stembureau. Als ik nog op tijd ben,wil ik u vragen toch zeker te gaan stemmen, want u kunt het verschil maken, u kunt zorgen voor verandering. Niet stemmen betekent dat alles echt bij het oude blijft.\n\nEn daarbij ga ik er voor het gemak maar van uit, dat u intussen op de hoogte bent van ons bestaan en onze enthousiaste kandidaten, die staan te popelen om aan het werk te gaan voor u, de inwoners en ondernemers van Westvoorne. Want laat duidelijk zijn: we bestaan echt, we komen eraan en we barsten van de goede idee\u00ebn.\n\nWeekblad Westvoorne vergat ons vorige week op de voorpagina te noemen als \u00e9\u00e9n van de partijen die meedoen aan de raadsverkiezingen. Tja, dat was ook weer zoiets. Ik laat graag in het midden of de schrijverij van JvK tot de journalistiek gerekend mag worden, maar hier was in ieder geval geen sprake van journalistieke onafhankelijkheid. Niet in wat geschreven werd en al helemaal niet in wat weggelaten werd. Een staaltje van onvolledige en gekleurde informatie. We mogen ons gelukkig prijzen dat de Westvoornse Courant niet meedoet aan die onzin en ons evengoed aan het woord laat als ze dat de andere partijen doet. Zo hoort het!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=110&terug=1", "body": "Misschien zou je gelet op de politiek van de laatste jaren eerder verwachten dat de Rijdende Rechter of Opsporing Verzocht zich zouden melden in Westvoorne, maar het was Regio TV Rotterdam die vorige week veel aandacht schonk aan onze mooie gemeente.\n\nVan maandag tot vrijdag was te zien hoe Roel Pot op zijn geheel eigen manier met enkele vertegenwoordigers van de inwoners sprak over zaken die ons bezighouden, zoals de hoogbouw in Oostvoorne, het glas \u2018beleid\u2019 voor Tinte, de moeizame relatie tussen de burgers en bestuur, de bouwplannen voor de Rots in Rockanje en de veiligheid in onze gemeente.\n\nIn het weekend zou de Regio Special worden uitgezonden, een gevarieerd programma, deels live opgenomen in cultureel centrum De Man in Oostvoorne.\n\nVolgens de aankondiging in de lokale pers zou een aantal belangrijke gasten uit de gemeente aan het woord komen in het programma. Toen moest ik wel even gaan kijken wie er hier belangrijker zijn dan u of ik. Het viel mee, eerste gast was burgemeester De Jong die onder andere kwam vertellen over de toekomstvisie, weer met die lamp erbij. Tja, als het niet helder is, moet je even bijschijnen. Overigens krijg ik bij onze burgemeester beslist niet het idee dat hij zichzelf belangrijker voelt dan de andere inwoners van Westvoorne, eerder dat van een harde werker die het in zijn eerste burgemeesterpost niet echt gemakkelijk heeft en die het verdient omringd en ondersteund te worden door een goed team van wethouders en raadsleden. Laten we hopen dat hij daar na de verkiezingen van 3 maart de beschikking over zal krijgen. De aanwezige jazzband, die overigens zeer verdienstelijk speelde, heette Changes. Een voorbode misschien, laten we het hopen.\n\nNa de burgemeester was directeur Moes van de Catharinastichting aan de beurt. Hij vertelde over de nieuwe woonvoorzieningen voor ouderen in onze gemeente en hoe deze aan de hedendaagse eisen voldoen. Moes sprak trots over de enorme omvang van de voorzieningen, juist voor zo\u2019n kleine gemeente. Nou, daar kunnen de omwonenden van de nieuwe Swinshoek over meepraten. Ouderenzorg op maat is goed, maar de gebouwen hadden op die plaats wel een maatje kleiner gemogen.\n\nNadat de heren De Jong en Moes een rooskleurig beeld hadden geschetst, volkomen begrijpelijk want het ging om een promotiefilmpje, niet om een politiek debat, was het de beurt aan Rob van Beek die was uitgenodigd om te vertellen over h\u00e9t succesverhaal van de afgelopen raadsperiode, al in diverse media breed uitgesponnen: de aanleg en opening van een ATB-parcours door ons duingebied.\n\nDat geeft natuurlijk te denken, maar feit is wel dat de aangelegde route inderdaad een groot succes is, waar gretig gebruik van wordt gemaakt. Een aanwinst voor onze gemeente, totstandgekomen door een burgerinitiatief. Luisteren naar de burgers, dat moeten we vaker doen! Rob vertelde weliswaar dat het al met al drie\u00ebnhalf jaar had geduurd, maar hij was zichtbaar tevreden, zelfs enthousiast over het resultaat. En dat telt.\n\nIn het programmaonderdeel \u2018de microfoon\u2019 kwam nog een aantal mensen uit het publiek aan het woord. Jan Gorzeman vertelde over het project waar hij zich zo hard voor inzet, de herbouw van De Koepel Zeeburg, in de tweede wereldoorlog afgebroken door de Duitse bezetter. De bouwvergunning is er, nu het geld nog.\n\nHet was leuk om de opnamen bij te wonen en het zou goed geweest zijn als Westvoorne nog eens op een positieve manier onder de aandacht van bijna een miljoen regiogenoten gebracht zou zijn, met kritische noot en al.Het was wel even een raar gevoel om op commando te applaudisseren, of je iets nu mooi vond of niet. De leden van de huidige gemeenteraad zullen dat gevoel wel herkennen van de laatste weken.\n\nAl met al een leuke avond in cultureel centrum De Man, waar die dag weer van alles aan de gang was, precies zoals beheerder Jan Langendoen het eerder op de avond al had verteld. Hij had geen woord te veel gezegd.\n\nEn wat ouderenzorg op maat betreft. Tante Mien blijft nog steeds het liefst in haar eigen huisje in Tinte. Tante Mien, nog van harte gefeliciteerd met uw verjaardag. Naschrift: tijdens het schrijven heb ik niets gemerkt, maar bij het teruglezen kon ik mezelf wel voor mijn kop slaan. De beheerder van De Man is natuurlijk niemand minder dan Jan Rietdijk en niet Jan Langendoen. Het spijt me werkelijk Jan, ik hoop het nog goed te maken. Leo Gelderland.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=105&terug=1", "body": "Westvoorne, word wakker!\n\n \n\nGraag brengt de Partij Westvoorne het politieke nieuws van de afgelopen maand en onze reactie daarop weer onder uw aandacht. De komende twee maanden zal het dan even stil zijn, want besturend Nederland gaat op zomerreces. Wij zullen deze zomerperiode gebruiken om de laatste hand aan ons partijprogramma te leggen.\n\n \n\nHet ging in de afgelopen periode ondermeer om een aantal zwaarbeladen dossiers, waarvan de Swinshoek zo zwaarbeladen was dat iedere lastdrager van vlees en bloed er aan bezweken zou zijn. Daarnaast was er voor de zoveelste keer het Glasdossier en werden de ruimtelijke randvoorwaarden van de locaties De Rots en De Toren besproken. \n\n \n\nDe Toren\n\n De ruimtelijke randvoorwaarden voor de locatie Kerkplein/de Toren werden in de commissie VROM van 8 juli besproken. Hierover willen wij alleen zeggen, dat het zeer spijtig is dat er geen gebruik gemaakt is van het aanbod van de Business Club om de eerder door hen gepresenteerde toekomstvisie voor het totale Kerkplein en haar directe omgeving verder uit te werken. Daarin had de locatie De Toren opgenomen kunnen worden. Nu wordt er weer een plan ontwikkeld zonder die broodnodige onderliggende ruimtelijke visie. Als het aan de Partij Westvoorne gelegen had, was er dankbaar gebruik gemaakt van het aanbod van de Business Club. Niet alleen omdat wij het noodzakelijk achten dat locaties ontwikkeld worden op basis van onderliggende ruimtelijke visies en dat burgers in ontwikkelingsprocessen betrokken worden, maar in dit geval in het bijzonder omdat wij onder de indruk waren van de kwaliteit van de visie van de Business Club. Echt een gemiste kans. \n\n \n\nDe Rots\n\n Tot verbazing van de raadsleden en de aanwezige op de publieke tribune, meldde wethouder Klok dat de projectontwikkelaar van De Rots besloten had binnen de regels van het bestemmingsplan te bouwen, waardoor het voor de raad niet langer noodzakelijk was om de randvoorwaarden voor het bouwplan vast te stellen. Het bestemmingsplan stelt immers zelf die randvoorwaarden. \n\n Klok had niet de moeite genomen de raadsleden en de vereniging Houd Rockanje Laag hiervan voorafgaand aan de commissievergadering op de hoogte te stellen. Ook tijdens de mededelingen aan het begin van de vergadering zweeg hij hierover. Hij wachtte daar en tegen rustig af tot de drie insprekers, die er vanuit gingen dat er om goedkeuring van de voorliggende randvoorwaarden gevraagd ging worden, hun zegje gedaan hadden. Pas na die inspraak, die overigens begeleid werd door ongepast hoofdgeschud en getrekkebek van het aan de raadstafel gezeten nieuwe hoofd VROM, die het nodig vond aldus op storende wijze duidelijk te maken dat hij het niet eens was met de insprekers, kwam zijn mededeling dat de randvoorwaarden niet langer relevant waren. Het afwachten is nu op de presentatie van het plan en de beoordeling van de welstandscommissie. \n\n De lijstaanvoerder van de Partij Westvoorne, Emma van Blom, was een van de insprekers. Haar inspraak is te lezen op www.partijwestvoorne.nl (nieuws > archief > VROM 8.7.09.8) \n\n \n\nHet Glasdossier\n\n Tijdens de discussie over de Uitvoeringsstrategie deel B van de Glasvisie, bleek de twijfel over de haalbaarheid van deze visie bij de raadscommissie toch eindelijk behoorlijk te hebben toegeslagen. Aan het einde van de discussie, die twee en een half uur duurde, gaven alle fracties, met uitzondering van D66 aan eerst duidelijkheid te willen hebben over de financi\u00eble onderbouwing/haalbaarheid van de visie voordat er goedkeuring voor een volgende stap in het traject gegeven zou worden. Dit tot grote frustratie van Geers en Klok die gedurende die twee en een half uur alles uit de kast haalden om toch de goedkeuring van dit zoveelste voorstel er doorheen te drammen. \n\n Dat dit niet lukte was mede te danken aan de inspraak van een van de tuinders uit het intensiveringsgebied, die tot zijn ontzetting van Klok te horen had gekregen dat er, vanwege de renovatie en uitbreiding van zijn 3 ha groot zijnde bedrijf, een bijdrage geleverd moest worden in het kader van de exploitatiekosten van het ontwikkelingsplan voor Tinte van 10 a 20 euro per m2. Voor die 3 ha zou dat neerkomen op 300.000 a 600.000 euro! Hierbij moet dan nog opgemerkt worden dat het om bestaande rechten van een reeds van oudsher aanwezig bedrijf gaat. De Partij Westvoorne vindt dit ronduit schandalig en gelukkig lijken er meerdere fracties niet gediend te zijn van deze inzamelactie van het college. \n\n Dat het college driftig op zoek is naar geld, heel veel geld, om hun glasplan te kunnen uitvoeren, bleek al tijdens de presentatie van Uitvoeringsstrategie Deel B door de heer Hoogmoed van Twijnstra & Gudde. Aanvankelijk, zo zei hij, was men er vanuit gegaan dat het vinden van investeerders voor het plan geen probleem zou zijn. Woningbouw en investeringen door tuinders waren als mogelijke kostendragers gezien. Echter op dit moment blijken, zowel de woningbouw als de glastuinbouw in zwaar weer te zitten en er zijn geen investeerders voor het plan gevonden.\n\n Ons verbaast het niet. Wij hebben altijd gewaarschuwd voor de onhaalbaarheid van het plan. Ook dit keer hebben wij weer ingesproken tijdens de behandeling van dit onderwerp (zie voor de tekst van de inspraak www.partijwestvoorne.nl nieuws > archief > VROM 8.7.09.6) \n\n \n\n De Swinshoek\n\n Uit het Rekenkameronderzoek, uitgevoerd door Berenschot, is duidelijk naar voren gekomen dat het college haar werk onzorgvuldig en slecht gedaan heeft en zowel de raad als de burgerij gedurende een langere periode onjuiste informatie verschaft heeft. Op grond van die onjuiste informatie heeft de raad de beslissing genomen de nieuwe Swinshoek op landje Briggeman te bouwen. Een, volgens de meeste raadsleden, betreurenswaardige beslissing. Het verstrekken van dergelijke onjuiste informatie is, hoe je het ook went of keert, een politieke doodzonde. De betrokken bewindslieden hadden dan ook af moeten treden. Dat zij dat niet gedaan hebben omdat zij, volgens het Berenschot rapport, die onjuiste informatie niet bewust verschaft hebben, is absurd. Waarom laat deze gemeenteraad wethouders zitten die hun werk onzorgvuldig en slecht doen? Toon dat u als raad wel hart voor de zaak Westvoorne hebt, dat u wel van vlees en bloed bent. Stuur ze naar huis, of, indien u als oppositiepartij liever niet vlak voor de verkiezingen hun puin wilt ruimen, laat ze tot aan de verkiezingen als demissionair bloedeloos bestuur zitten, zodat ze niet nog meer ellende kunnen veroorzaken. \n\n \n\nWij hopen dat u goed wakker geschud aan uw vakantie zult beginnen, zodat u veilig op uw plaats van bestemminmg zult arriveren en weer even veilig terug zult keren naar ons mooie Westvoorne. Wij wensen u een goede en zonnige zomer toe.\n\n \n\nPartij Westvoorne", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=119&terug=1", "body": "in 2010 de hondenbelasting in Westvoorne met 58% verhoogd is voor de eerste hond en met 10% voor alle volgende honden;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=117&terug=1", "body": "Waarom nu 1,75 miljoen euro, terwijl uit eerdere onderhandelingen gebleken is dat er geen enkele ontwikkelaar meer dan 1 miljoen voor die locatie wilde betalen? Niemand doet zoiets wanneer het om z\u2019n eigen geld gaat, maar dit college geeft willens en wetens zo\u2019n 7,5 ton euro teveel van gemeenschapsgelden uit, met de mededeling dat (citaat raadsvoorstel) \u201chet past binnen het door het college gestelde budget\u201d. U moet het ons niet kwalijk nemen, maar dat is voor ons geen steekhoudende onderbouwing. Wij zouden graag in de eerste plaats een taxatie zien door een be\u00ebdigd makelaar en vervolgens een feitelijke en degelijke uitleg van het waarom.\n\nWaarom en waarom nu zo vlak voordat er een nieuw college aantreedt? Dat roept bij de Partij Westvoorne ernstige twijfels op over de juistheid van de eerdere uitspraak van het college dat er geen afspraken met de projectontwikkelaar gemaakt zijn. Na de second opinion van de Welstandcommissie Rotterdam kan en moet op dit moment, op grond van Artikel 44 van de Woningwet, de ingediende bouwaanvraag geweigerd worden. Daarom is er dan ook geen enkele reden om nu zo\u2019n overhaaste beslissing te nemen.\n\nEr wordt in het voorstel gesproken over \u2018budgettaire neutraliteit\u201d, hetgeen wil zeggen dat de aankoop geen effect zal hebben op het saldo van uitgaven en ontvangsten van de begroting, maar dat er gewoon uit de algemene reserves geput zal worden. Voor alle duidelijkheid, ook dat is belastinggeld, waar zorgvuldig mee omgegaan moet worden. Bovendien is het verbijsterend dat, hoewel er al aangekondigd is dat er de komende jaren stevig bezuinigd moet worden, het college blijkbaar toch van mening is, dat er 1,75 miljoen euro uitgegeven kan worden aan de aankoop van de locatie De Rots. Terwijl (citaat raadsvoorstel) \u201cer nog geen duidelijk inzicht te geven is in de hoogte van de financi\u00eble risico\u2019s\u201d en er ook nog helemaal geen plan is.\n\nWant waarom gebeurt dit? Waarom wordt er geen openheid gegeven over de reden voor deze uitgave? Hoe eerlijk worden wij eigenlijk voorgelicht? Waarom moeten de inwoners van Westvoorne opdraaien voor een bewust genomen risico van een projectontwikkelaar? Wat is het echte waarom achter deze zaak?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=122&terug=1", "body": "De Partij Westvoorne betreurt het, dat zij het vertrouwen van de kiezers niet heeft kunnen omzetten in bestuurlijke verantwoordelijkheid. De verkiezingsuitslag die resulteerde in vijf zetels voor de Partij Westvoorne had kunnen leiden tot een coalitie van twee partijen, de VVD en de PW. Met een meerderheid van acht zetels en twee of drie wethouders was dat een uitstekende coalitie geweest om een gemeente met 14000 inwoners te besturen. Het was ook mogelijk geweest een drie partijencoalitie te vormen die recht had gedaan aan de verkiezingsuitslag. En er is er \u00e9\u00e9n coalitie die geen recht doet aan die uitslag, namelijk de coalitie die nu gevormd is. Daarin zitten immers alleen maar verliezende partijen. Dat deze partijen van mening zijn dat zij Westvoorne een dienst verlenen door gezamenlijk de Partij Westvoorne buiten spel te zetten, is betreurenswaardig en afkeuringswaardig. Niet voor ons als partij, want wij zullen in de oppositie net zo hard werken voor het welzijn van onze gemeente als we dat als besturende partij gedaan zouden hebben. Wij zijn niet de grote verliezers. Nee, dat zijn de burgers van Westvoorne. Mevrouw Krajenbrink zei tijdens de persconferentie, dat de nieuwe coalitie zich wat aan zou trekken van het oordeel van de kiezers en dat zij de veranderingen waarom door de burgers gevraagd is, zal invoeren. Als die uitspraak van haar waar zou zijn dan had zij toch op z\u2019n minst nog een poging moeten wagen om een coalitie te vormen die in lijn ligt met de verkiezingsuitslag. Zij heeft echter de Partij Westvoorne niet eens uitgenodigd voor een gesprek, waarmee zij aangeeft zich niets van de mening van de burgers aan te trekken. Dat geldt helaas ook voor de andere coalitie partijen. Voor de toekomst belooft dat weinig goeds. Wat zal er terecht komen van open en eerlijke communicatie met de burgers, hoe zal er vorm gegeven worden aan burgerparticipatie en wat verstaat dit college onder samenwerking. Gezien hun houding tijdens de coalitieonderhandelingen zijn zij al die tijd alleen maar bezig geweest met hun eigen belang en niet met dat van Westvoorne. Het resultaat is onder andere dat Westvoorne wederom twee wethouders krijgt die in de vorige raadsperiode ongelooflijk veel kritiek over hun optreden gekregen hebben. Voor veel burgers is dat absoluut niet te begrijpen. Daarom ziet de Partij Westvoorne zich genoodzaakt geen steun te verlenen aan de benoeming van deze wethouders.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=123&terug=1", "body": "De Partij Westvoorne vindt het terecht dat overlast van hondenpoep aangepakt wordt. Bij dat aanpakken hoort nu eenmaal een vorm van handhaving. Tot zover kunnen wij dus instemmen met het voorliggende raadsvoorstel. Maar, er wordt aardig wat hondenbelasting betaald en wat wordt er eigenlijk met al dat geld gedaan? Wordt het op de een of andere manier ingezet voor het welzijn van honden? Dat lijkt niet zo te zijn. Er wordt alleen ingezet op de aanpak van overlast van hondenpoep door middel van handhaving. Er zijn in of aan de rand van onze woonkernen en in onze buitengebieden (met uitzondering van een klein stukje strand) geen gebieden waar honden los kunnen lopen, met elkaar kunnen spelen en af en toe een vrijelijk poepje kunnen laten. In Brielle, aan het Spui, is wel zo\u2019n gebied en daar hebben zowel honden als hondenbezitters veel plezier van. De Partij Westvoorne zal, om er zorg voor te dragen dat er in de nabijheid van de drie woonkernen hondenlosloopgebieden aangelegd worden, bij de behandeling van dit besluit in de raad van 27 april een amendement indienen.\n\nIn 2010 een verhoging van 58% voor de eerste hond, waarmee het 26% boven het landelijk gemiddelde (43,46 euro) is komen te liggen; voor de tweede hond is het 72% hoger dan het landelijke gemiddelde (64 euro). Aanvankelijk was er eind oktober 2009 besloten om de hondenbelasting met 1% (prijscompensatie) te verhogen; vervolgens is er eind november 2009 toch een extra verhoging ingevoerd, puur om het hondenpoepbeleid aan te pakken. De onderstaande tabel geeft de tarieven aan in 2009. Er is dus flink wat bij gekomen in Westvoorne. Voor de eerste hond is het tarief 58% gestegen, voor de tweede hond 10%. Wat de andere gemeenten doen met de ge\u00efnde penningen werd zo te zien niet onderzocht!!! Er zou daar dus best eens een echt hondenbeleid kunnen zijn! Westvoorne gaat in 2010 naar: 1e hond 59,60 euro, 2e hond 107,66 euro. N.B. Door verhoging van de hondenbelasting wordt er in 2010 26.500 euro gegenereerd, terwijl er uit het budget van Integraal Veiligheidsbeleid nog eens 43.000 euro wordt gehaald om het opruimen van hondenpoep door de hondeneigenaren in onze gemeente te handhaven.\n\n- in 2010 de hondenbelasting in Westvoorne met 58% verhoogd is voor de eerste hond en met 10% voor alle volgende honden;\n\nUiteindelijk heeft de raad de motie met algemene stemmen aangenomen met dien verstande dat de genoemde termijn van 2 maanden geamendeerd is in \u2019op zo kort mogelijke termijn\u2019, zoals hierboven is weergegeven.\n\n2. Er wordt gesproken over \u2018meerwaarden\u2019 voor de BK van gemeenten door samenwerking. Waar bestaat die meerwaarde uit, waaruit blijkt hij, hoe wordt die gemeten? En als belangrijkste punt in dit opzicht: waaruit is nu in de afgelopen periode gebleken dat door die samenwerking de BK van de gemeente Westvoorne is vergroot?\n\n3. Er wordt gesteld dat nieuwe gemeentelijke taken in principe in samenwerking opgepakt worden. Volgens de PW zouden alleen bovengemeentelijke taken in samenwerking opgepakt moeten worden. Is de portefeuillehouder het daarmee eens?\n\n- In de Nota van uitgangspunten staat dat de gemeente op Voorne-Putten bestuurskrachtig zijn. Dat klopt in ieder geval voor Westvoorne niet, of zijn wij daarover verkeerd ge\u00efnformeerd?\n\n- Graag toelichting over de eveneens over te dragen onderhoudsreserve van het waterschap aan de gemeente. Indien dit niet van toepassing is, welke voorziening zal hiervoor dan worden getroffen?\n\nWordt er jaarlijks een bedrag aan de reserve kunst toegevoegd? Hoe hoog is dat bedrag? Hoeveel jaar is er gespaard om het bedrag van die (laten we maar zeggen) honderd achtenzeventig duizend euro bij elkaar te krijgen?\n\nWat betreft De Meander: De voorbereidingen voor het kunstproject, waarvoor nu om budget gevraagd wordt, zijn al van start gegaan. Er wordt echter wel gesproken over het stopzetten van de opdracht en in dat geval worden de voorbereidingskosten betaald uit de post onvoorzien. In januari 2009 is er een extra krediet voor de bouw van Meander verstrekt van 1,742 miljoen euro. Er was oorspronkelijk gevraagd om 1,9 miljoen euro, maar de raad besliste dat de 84.000 euro die toen gevraagd werd voor de realisatie van kunt in De Meander, geschrapt zou worden. Dat bracht het bedrag dus op die 1,7 miljoen euro. Door alle fracties werd toen gesteld dat er dat er nooit en ook echt nooit meer enig extra krediet voor De Meander verstrekt zou worden. Nu wordt er zomaar weer om een ton gevraagd. De PW vindt het ongehoord dat een nieuwe raad, zonder over deze geschiedenis ingelicht te zijn, met zo\u2019n voorstel geconfronteerd wordt. De PW zal dan ook zeker niet instemmen met het gevraagde krediet voor de realisatie van kunst in de Meander en ze wenst uitleg van de wethouder over deze gang van zaken.\n\n\n\n\n\nDe PW staat positief tegenover het beschikbaar stellen van een budget voor Voorne In Alle Staten en De Serenade. Daartegenover staat wel dat wij inzicht willen hebben in de organisatie en de opzet van het muziekevenement De Serenade, in de cultuurprojecten die in het kader van In Alle Staten georganiseerd gaan worden en over de inbreng van Westvoorne in die cultuurprojecten. Die informatie willen wij graag voorafgaand aan de raadsvergadering van 27 april ontvangen, zodat wij een weloverwogen beslissing kunnen nemen. Agendapunt 12. Investeringssubsidie Voornse Windsurf Vereniging Woordvoerder Alice Vermeer De Partij Westvoorne merkt op dat het voorstel niet in overeenstemming is met de geldende subsidieregeling. Het college doet weliswaar een beroep op de uitzonderingsbepaling uit de beleidsregels investeringen, echter wij vinden dat het risico van precedentwerking zeer zeker aanwezig is. De vraag is ook of er een afweging is gemaakt om een nieuw gebouw te plaatsen en of er gekeken is naar een mogelijke integratie van strandwacht en/of hulporganisatie. We nemen aan, maar vernemen graag, dat het nieuwe pand ook adequaat verzekerd zal worden!? Ondanks deze vragen/bedenkingen is de Partij Westvoorne toch bereid met het voorstel in te stemmen, vanwege het feit dat wij groot belang hechten aan het verenigingsleven en de invloed die ervan uitgaat op het maatschappelijke welzijn voor de inwoners van Westvoorne. Wij zullen later uitvoerig terugkomen op het subsidiebeleid.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=124&terug=1", "body": "Deze vergadering werd op dezelfde avond gevolgd door de ABZM commissievergadering. Het gecombineerde gedeelte behandelde uitsluitend het rapport \"De raad eerder betrekken bij besluitvorming\". Emma van Blom maakte namens de PW duidelijk, dat het op tafel liggende document in vele opzichten niet 'up to scratch' is. Inhoudelijk rijzen er vele vragen over bevoegdheden. Ook is het twijfelachtig of het voorliggende model wel aan de wet voldoet. Dat de vergaderdruk met het volgen van de Bernisse structuur niet zal verminderen is ook opvallend.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=115&terug=1", "body": "Kunt u in het kort aangeven waaromPartij Westvoorne in 2009 is opgericht?\n\n \u201cHelaas moet ik zeggen, uit onvrede met de huidige manier van besturen in Westvoorne. Wij weten zeker dat het beter kan. Ik zal een aantal voorbeelden geven en toelichten.\n\nParticipatie, communicatie en samenwerking met de burgers verbeteren:\n\n Dit zullen wij doen door burgers en belanghebbenden eerder te betrekken in het begin van beleidsvorming, projecten en plannen. Maar ook intensief samenwerken in de uitvoering is essentieel, alleen dan gaat gezamenlijkheid werken. Neem nu bijvoorbeeld het jongerenbeleid. Organisaties die samenwerken zullen gezamenlijk optrekken in de uitvoering van het beleid. Dat geldt voor de jongeren zelf, scholen, sportverenigingen, ouders, welzijnswerk zoals \u201cPush\u201d en helaas ook de politie.\n\nEr moet meer uitgegaan worden van welke zorg nodig is en hoe we die op de beste manier kunnen leveren, in plaats van ons alleen af te vragen wat het mag kosten. Omdat de menselijke maat verloren dreigt te gaan moeten we het huidige Wmo-beleid evalueren.\n\nDe lasten van de burgers mogen niet verder omhoog. We zijn al de op 2 na duurste gemeente van Nederland. We moeten beter op het gemeenschapsgeld letten door juiste prioriteiten te stellen en kritisch te zijn ten aanzien van de inhuur van externen. Het moet echt afgelopen zijn met het geld in de \u201cglasbak\u201d te gooien. Over het glas kan ik dit hele interview overigens wel volpraten\u2026.\n\nHoe is jullie verkiezingsprogramma totstand gekomen?\n\n \u201cToen wij aan het avontuur begonnen is samenwerking en participatie een voorwaarde geweest. Wij hebben ons partijprogramma met inmiddels ongeveer 75 leden opgesteld. Er is vaak tegen ons gezegd dat gaat nooit lukken. We hebben gekozen om met verschillende werkgroepen de onderwerpen verder uit te werken en het is toch gelukt om een gezamenlijk partij- en verkiezingsprogramma op te stellen. Dus een andere manier van politiek bedrijven kan wel degelijk en is nog leuk ook! Ik nodig bij deze burgers dan ook uit om met ons mee te denken, dit kan door contact met ons op te nemen maar ook door mee te doen aan onze wekelijkse verkiezingscampagnepolls op onze website:www.partijwestvoorne.nl. Deze week zijn we benieuwd of u onze nieuwe partij een aanwinst vindt voor onze gemeente?\u201d\n\n\u201cWij denken niet vanuit een ideologie maar zoeken naar ontwikkelingen en oplossingen die zinvol en uitvoerbaar zijn. Zinvol staat voor dingen waar burgers behoefte en of profijt aan zullen hebben.We zijn echt een partij die vanuit de praktijk denkt en werkt. Deze pragmatische aanpak gaat er vanuit dat als het in de praktijk werkt, we kunnen zeggen dat het beleid goed is. Hierbij is het niet van belang of iets nu een links of rechts gedachtegoed is. Concreet doorvertaald naar het lokale bestuur kan je namelijk niet zeggen dat de \u201cSwinshoek\u201d rechts of links goed of fout is. Vanuit onze lokale visie staat hij op de verkeerde plek.\u201d\n\n\n\n Jullie verkiezingsslogan is: \u201cDenk Lokaal, Stem Lokaal\u201d. Kunt u dat verder toelichten?\n\n \u201cWij worden als lokale partij niet op onze vingers getikt door partijbonzen uit Den Haag omdat we binnen het intensiveringgebied marktwerking willen. En ook niet omdat we zeggen even geen kastelen in het buitengebied en wel sociale woningbouw. We kunnen dus lokaal denken en doen wat goed is voor onze burgers.\u201d\n\n\u201cEerlijkheid! We hebben niet de waarheid in pacht en zullen heel zorgvuldig met de waarheid omgaan. Daar mag je me persoonlijk op aanspreken. Hierbij is de kennis en inzet van onze burgers nodig.\"", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=126&terug=1", "body": "- Naar aanleiding van de lijst van toezeggingen (agendapunt4) hebben wij gevraagd de presentatie van het rapport \u2018Geluid in beeld\u2019, dat al in oktober 2009 gereed was, zo spoedig mogelijk te agenderen in de commissie VROM.\n\n- Agendapunt 6. Bedrijfsverplaatsing L.W. Noordermeer.\n\n Ook over dit agendapunt vindt u op onze website in het artikel \u2018Heden ten dage in Westvoorne\u2019 het standpunt van de Partij Westvoorne.\n\n Uit de inspraak van de aanwezige omwonenden van de voorgestelde locatie aan de Lodderlandsdijk werd duidelijk, dat geen van de omwonenden zich kunnen vinden in de wijze waarop er met hun inspraak omgegaan is. Zij zijn unaniem van mening dat een grote melkveehouderij niet past tussen de woningen aan de Lodderlandsedijk. Ons voorstel om het bedrijf zo ver mogelijk naar achter te plaatsen zal door de omwonenden bekeken worden en kan op het eerste gezicht op hun steun rekenen. Aangezien het huiskamer perceel bestaat uit \u00b1 15 hectaren, moet het mogelijk zijn het bedrijf zodanig te situeren dat het veel minder overlast zal veroorzaken dan wanneer het aan de weg gesitueerd zal zijn. Het mogelijke bezwaar van de Provincie dat het dan in het natuur komt te liggen, is volgens ons te weerleggen, aangezien de koeien immers in dat natuurgebied aanwezig zijn om het gebied te begrazen. Als noodzakelijke grazers in dat gebied zouden ze daar dan toch een onderkomen moeten kunnen hebben.\n\n Verder heeft de Partij Westvoorne gepleit voor een goede inpassing van dit bedrijf in het landschap. Net zoals vroeger met boederijen gebeurde, dienen deze solitair te staan, dus voldoende ver van wegen en andere bebouwing. Omdat zo'n boerderij dan midden in het landschap komt te staan dient deze goed te worden ingepast. Dat betekent niet alleen een goede landschappelijke inpassing van de bouwwerken, maar juist ook een landschappelijke uitvoering en situering van de bouwwerken. Dus niet een los van ellkaar een woonhuis, bedrijfsruimte en opslag (zoals je nu veel ziet) maar juist een samenvoeging van gebouwen. De Partij Westvoorne heeft het college gevraagd deze opmerking ter hand te nemen.\n\nBij de rondvraag hebben wij een vraag gesteld over het gerucht dat ons bereikt heeft over de realisatie van een oefenruimte voor de Volharding in de nieuwe zorgboerderij aan de Molendijk te Oostvoorne in plaats van in de Meander. Wethouder van Lith verklaart hier geen weet van te hebben, maar zegt toe het te zullen onderzoeken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=129&terug=1", "body": "Zoals alle overheidsinstellingen moet ook de gemeente Westvoorne de komende jaren bezuinigen. Op zich valt het mee, want het gaat in de komende drie jaar (vanaf 2011) om een bezuiniging van 1.6 miljoen euro op een totale omzet van ongeveer 120 miljoen. Maar toch, 1.6 miljoen blijft 1.6 miljoen. Het ambtelijk apparaat van onze gemeente heeft een prima prestatie geleverd door in de zogenaamde \u2018takendiscussie\u2019 alle mogelijke bezuinigingen goed onderbouwd op een rijtje te zetten. Hieruit blijkt duidelijk, dat de voorgestelde bezuinigingsvoorstellen de burgers in Westvoorne min of meer pijn zullen doen. De Partij Westvoorne is echter van mening, dat dit niet nodig is en wel om twee redenen:-In de eerste plaats hebben onze ambtenaren zelf goed in de spiegel gekeken en daarbij geconstateerd dat er op het gebied van effici\u00ebntie nog veel te verbeteren valt. Een eerlijke en moedige constatering, die getuigt van de nodige zelfreflectie.-Verder is het zo, dat onze gemeente, in tegenstelling tot de meeste andere gemeenten in Nederland, nog in het bezit is van een eigen woonbedrijf met ongeveer duizend woningen. Het is dan ook mogelijk om met behoud van het sociale karakter van het woonbedrijf gedurende vele tientallen jaren extra inkomsten te genereren door een gecontroleerde verkoop van een deel van de woningen.Dit in ogenschouw nemend, stelt de Partij Westvoorne voor om geen pijnlijke bezuinigingen in te voeren, maar in plaats daarvan te investeren in de toekomst van onze gemeente. Dat wil zeggen, de lokale bedrijvigheid te verhogen door extra te investeringen in onder meer:- de renovatie van de Merel,- uitbreiding van sportaccommodaties,- de bouw van starterswoningen,- ondersteuning en stimulering van het verenigingsleven,- verhogen van de toeristische aantrekkelijkheid van onze gemeente,- de ontwikkeling van een brede school,- kwalitatief goede zorg voor diegenen die dat nodig hebben.Om deze plannen te financieren en om de afnemende ondersteuning aan de gemeente door de rijksoverheid op te vangen, is geld nodig. Volgens de Partij Westvoorne kan dit geld opgebracht worden door de effici\u00ebntie van het ambtelijk apparaat te verhogen en door het in het woonbedrijf zittende kapitaal verantwoord in te zetten. Dat laatste houdt in de verkoop van een aantal woningen of een lening op basis van de waarde van het bedrijf.\n\nGeen pijnlijke en onnodige maatregelen dus in tijden waarin iedereen de broekriem al moet aanhalen. In plaats daarvan een gedegen exercitie met als doel de effici\u00ebntie van de gemeentelijke organisatie naar het hoogst haalbare niveau te tillen. Bovendien het inzetten van de waarde van het woonbedrijf ten bate van onze eigen inwoners (het zijn immers uw woningen), zolang dit bedrijf nog in handen is van de gemeente Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=127&terug=1", "body": "De commissievergadering WOW (welzijn en openbare werken) van 20 mei zou een zeer korte worden. Naast de gebruikelijke punten als opening, ingekomen stukken, rondvraag en dergelijke, stond er slechts 1 onderwerp op de agenda en dat was nog niet eens nieuw: de evaluatie van de verkeersremmende maatregelen aan de Heveringseweg-Voorweg. Dat geeft wel te denken: is er geen werk aan de winkel in Westvoorne, als het om welzijn en openbare werken gaat?!\n\nEen tweede evaluatie van de verkeersmaatregelen aan de Heveringseweg-Voorweg bleek noodzakelijk, omdat er na de eerste evaluatie, toen nog van een groot succes werd gesproken, signalen naar voren waren gekomen dat de omwonenden en weggebruikers helemaal niet zo tevreden waren over de genomen maatregelen. Bij navraag door de Partij Westvoorne bleek dat in de sindsdien verstreken drie maanden geen enkel nader onderzoek was gedaan, geen nieuwe metingen, geen verder contact met omwonenden of voorlichting aan burgers. Niets van dat alles. Wat ons betreft een gemiste kans. Zo is een tweede evaluatie natuurlijk niets anders dan een papieren herhaling van zetten.\n\nOok in de commissievergadering van 20 mei werd van diverse kanten weer de tevredenheid van omwonenden genoemd, hoewel zeker niet duidelijk is waarop dat gebaseerd is. In de laatste dagen heeft de PW (Leo Gelderland) een rondje langs het traject gemaakt en een aantal omwonenden aangesproken en gevraagd naar hun mening en ervaringen. Wildwest-taferelen in spitstijd, veel incidenten, ongelukken, bijna-ongelukken, agressie, getoeter, met veel lawaai snel optrekkende auto\u2019s enzovoort. We hebben als Partij Westvoorne zo goed mogelijk proberen aan te geven dat het cijfermateriaal op basis waarvan de maatregel wordt beoordeeld een verkeerd beeld geeft. U kunt zich voorstellen dat gemiddelde snelheden voor en na plaatsing van de obstakels niet met elkaar vergeleken kunnen worden, omdat na plaatsing de spreiding rond het gemiddelde veel groter is, vanwege de auto\u2019s die sterk vaart minderen of stoppen om een tegenligger voorrang te verlenen. Ook vraagt dit traject, met obstakels, om een lagere snelheid, om de veiligheid op peil te houden. Anders gezegd: 50 km per uur rijden op de Voorweg levert nu grotere risico\u2019s op dan v\u00f3\u00f3r plaatsing van de obstakels. De 150 auto\u2019s die nu op een meetpunt nog 60 km per uur rijden, of harder, vormen wellicht een veel groter gevaar dan de 450 die dat voor plaatsing van de obstakels deden.\n\nMaar er speelt meer in Westvoorne.De Partij Westvoorne heeft gevraagd de evaluatie van de Rosa-regisseur (Regionale organisatie Sluitende Aanpak) op de agenda van de volgende vergadering te zetten. In deze functie speelt hij/zij een belangrijke rol als kinderen in de knel komen. Bij het centrum voor Jeugd en Gezin kunnen ouders, kinderen, jongeren tot 23 jaar en professionals terecht met allerlei vragen over opgroeien en opvoeden. Het is goed en zeer belangrijk om als commissie in kaart te brengen welke problemen er spelen met betrekking tot de jeugd en welke oplossingen daarvoor genomen (moeten) worden. Bijvoorbeeld om straks een succes te maken van het Centrum voor Jeugd en Gezin.\n\nOok vinden we het belangrijk dat een eerder gedane toezegging, een evaluatie van het kunstbeleid, wordt nagekomen. Het zou goed zijn als op dat onderwerp een begin werd gemaakt met burgerparticipatie. Situaties zoals onlangs, waarbij de raadsleden wordt gevraagd in te stemmen met een budget van 100.000 euro voor kunst in de Meander, zonder dat duidelijk wordt waar het geld aan zal worden uitgegeven, moeten we zien te voorkomen. Overigens had wethouder Groenewegen (hij was gisteren niet aanwezig) nog toegezegd met een verklaring te komen voor die voorgenomen uitgave aan kunst in de Meander, die volledig in strijd is met een eerdere afspraak met de gemeenteraad. Daarbij was nog een keer extra geld voor de Meander had uitgetrokken, onder de voorwaarde dat het kunstbudget zou worden geschrapt en er verder geen extra geld meer aan de Meander zou worden uitgegeven. De PW hoopt die verklaring in de volgende WOW commissievergadering te krijgen en verzoekt de voorzitter dan ook om dit onderwerp op de agenda te plaatsen.\n\nEen ander belangrijk punt, de aanstaande verhuizing van de bewoners van de oude naar de nieuwe Swinshoek, sorry, Stuifakker, verdient wat ons betreft ook dringend aandacht. Er is al eerder gesproken over de problemen die zullen ontstaan als straks van mensen die dat al jaren niet meer hebben gedaan, zal worden verwacht dat zij hun eigen potje koken en hun eigen was doen. Dat mag je van deze mensen niet vragen. We hebben gevraagd dit punt op de agenda van de volgende WOW commissievergadering te zetten. We willen weten welke stappen de wethouder al heeft gezet om de problemen v\u00f3\u00f3r te zijn en we vinden het belangrijk dat de commissie met hem meedenkt en meepraat om de mogelijke problemen zo goed mogelijk te voorzien en voor de best mogelijke oplossingen te zorgen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=121&terug=1", "body": "Afgelopen zaterdag bezocht ik kort de Rockanje classic motorraces. Onder een lekker zonnetje en in de luwte van de duinen was het goed toeven op het straatcircuit. In de pits was het een drukte van belang. Coureurs en monteurs waren druk aan het sleutelen en lieten de motoren proefdraaien. Vanaf een uur of 10 begonnen de trainingen waarbij de liefhebbers zonder gehoorbescherming de trommelvliezen lieten strelen door het zinderend motorengeweld. Wat mij opviel is dat van 50 cc tot de grote 500 cc en de zijspankanonnen er in plaats van rivaliteit een gevoel van saamhorigheid viel te bespeuren. Met als middelpunt het stuk klassieke techniek waar het allemaal om te doen was.\n\n\n\n\n\nZoals gewoonlijk was de organisatie perfect in orde. Zowel in de pits als onder het publiek viel geen wanklank te bespeuren. De opening door de Peter de Jong en Hans van Lith was toch ietwat komisch om te zien. Een tip aan de burgemeester om bij de volgende editie, die er zeker zal komen, in plaats van in een strak pak op te komen in een echt strak leren motoroverall, compleet met helm, om dan als volleerd bakkenist de race in stijl te openen. Kortom al met al een leuke ochtend, die helaas voor mij om 13.00 uur eindigde, omdat ik toen zelf achter echte paarden moest plaatsnemen. Volgend jaar zullen de races ongetwijfeld weer worden georganiseerd iets waar ik, en met mij vele andere enthousiaste liefhebbers zeker naar uitkijken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=132&terug=1", "body": "De plannen rond dit project werden uitgebreid besproken. In de bestuursrapportage viel nog te lezen dat dit project stil lag vanwege de moeilijke economische tijden (dat was meteen onze eerste vraag), maar de bestuursrapportage bleek achterhaald op dit punt. De bedoeling was de randvoorwaarden voor de herontwikkeling van deze prachtplek door Laurens aan de raad ter vaststelling voor te leggen. Echter, staande de vergadering gaf wethouder Van Lith aan na de bespreking in de commissie eerst terug te willen gaan naar de omwonenden en andere belanghebbenden, om hen te informeren en te betrekken bij de plannen. Sinds het aantreden heeft dit college al enkele keren schoorvoetend moeten toegeven dat, ondanks toezeggingen, inwoners w\u00e9\u00e9r niet of veel te laat waren betrokken bij besluitvorming waar ze direct belang bij hebben, maar deze keer doet de wethouder dus een stap achteruit, waarna hopelijk twee stappen vooruit zullen volgen.\n\nMaar dan zijn er nog wel wat vragen te beantwoorden en obstakels uit de weg te ruimen. Om te beginnen viel de PW, maar ook andere partijen, over het voorbehoud dat Laurens nu al had gemaakt ten aanzien van de 30% sociale woningbouw (of financi\u00eble compensatie voor dergelijke bouw elders). Die voorwaarde zou het project wellicht onrendabel maken. Voor de PW is een dergelijk voorbehoud onacceptabel. Sterker nog, eigenlijk begrijpen we niet dat onze gemeenteraad zich moet buigen over de randvoorwaarden om duidelijkheid te scheppen voor Laurens, terwijl die partij dit voorbehoud meent te kunnen maken. Wethouder Van Lith gaf aan dat de gemeente geen risico zou dragen en slechts een faciliterende rol zou spelen. We hebben de wethouder eraan herinnerd dat ook zo\u2019n faciliterende rol de Westvoornaars veel geld kan kosten. Denk bijvoorbeeld aan de \u2019faciliterende rol\u2019 van de gemeente bij het Formido project, waar de gemeente nu 1,2 miljoen van uw geld op tafel legt om te dure woningen betaalbaar te maken. Het is ook eigenlijk onbegrijpelijk dat de gemeente keer op keer aan het kortste eind lijkt te trekken als verslechterde omstandigheden tot opnieuw rekenen leiden. De gemeente ziet zich dan te vaak voor het blok gesteld door ontwikkelaars om het verlies te dragen en zo stilstand in de ontwikkeling te voorkomen. We hebben in de commissie voorgesteld dat het misschien een goed idee zou zijn, als men zich eens zou buigen over randvoorwaarden voor dergelijke onderhandelingen, ter ondersteuning van de wethouder.\n\nWat betreft Olaertsduyn voorziet Laurens een woonzorgcomplex met maximaal 60 appartementen,e en zorghotel en een vakantiehuis. Gelet op de zorgcompenent vindt de PW overigens dat deze plannen ook in de WOW commissie besproken moet worden. Op vragen vanuit de commissie of een andere partij, in het geval Laurens van ontwikkeling zou afzien, gehouden kon worden aan de afspraken en het bestemmingsplan, gaf Van Lith aan dat bij een mogelijke overdacht naar een derde partij het bestemmingsplan gehandhaafd zou worden. Handhaving die naar gebleken is in het recente verleden en heden niet zo stringent wordt doorgevoerd. De horeca activiteiten die werden en worden ontplooid zijn niet in overeenstemming met de bestemming, maar worden blijkbaar gedoogd. Naast een aantal praktische problemen (parkeren, verhoogde verkeersdruk) speelt ook de lastige kwestie van rechten van voormalige eigenaars die rusten op het betrokken gebied. Daarmee zal goed rekening moeten worden gehouden. Overigens zijn wat de bouw betreft grenzen gesteld aan bouwoppervlak en bouwhoogte. Zo hoort het, maar de PW heeft gevraagd of er naast die grenzen ook een architectonisch plan is opgesteld voor dit prachtige stukje Westvoorne. Eisen aan oppervlakte en hoogte zijn niet voldoende om te waarborgen dat op deze prachtplek met respect voor en in overeenstemming met de omgeving wordt gebouwd. Iets om zeker nader te bespreken met de omwonenden en andere inwoners van Oostvoorne.\n\nDit betreft verschillende punten die samenhangen met de Wet Algemene Bepalingen Omgevingsrecht (WABO). De WABO introduceert een omgevingsvergunning, die in de plaats komt van een heleboel andere vergunningen. De bedoeling is dat het er allemaal beter beheersbaar, overzichtelijker en eenvoudiger op wordt, ook voor de inwoners van Westvoorne. De aanpassingen in de regelgeving, om de WABO te volgen zijn door de ambtenaren voorbereid en worden aan de raad voorgelegd. Op zich is daar weinig op aan te merken, maar intussen is het de PW wel duidelijk geworden dat veel afhangt van hoe bestuur en ambtenaren (en de gemeenteraad) inhoud gaan geven aan de nieuwe voorschriften. Goede regels brengen helderheid en voorkomen willekeur, de manier waarop ze worden toegepast bepaalt of de regels v\u00f3\u00f3r of tegen ons werken.\n\nOp vragen van de PW gaf wethouder Van Lith een toelichting op de bouwplannen rond Duinoord en Buitenlust. Met name die laatste locatie is op het moment een schandplek voor onze gemeente. Waar eens een markant gebouw in volle glorie stond, is nu regelrechte verpaupering ingetreden. De \u2018projectontwikkelaar\u2019 die de locatie had gekocht, nadat de gemeente had afgezien van aankoop tegen een zeer lage prijs (ongeveer de helft van de marktwaarde?!), had op de plek van Buitenlust een klein complex met luxe appartementen voorzien. Iedereen wijst snel op de crisis om de leegstand of stopzetting van projecten te verklaren, maar we kunnen toch ook wel vaststellen dat al te enthousiast is ingegaan op de sterke lobby, die zo\u2019n 10-15 jaar geleden werd gevoerd, voor woonruimte (Buitenlust dus) voor de welgestelde senioren van Westvoorne. De wethouder had gesproken met de eigenaar van de locatie en deze blijkt de appartementen in de \u2018stille verkoop\u2019 te hebben gedaan bij een locale makelaar. Daarnaast heeft de eigenaar ook oren naar verkoop van de locatie aan een andere ge\u00efnteresseerde partij. Een realistischer scenario, in ieder geval voor de korte termijn. Wellicht past een hernieuwde ontwikkeling van deze locatie in de plannen die de gemeente heeft voor de ontwikkeling van Westvoorne op het gebied van toerisme en recreatie. Ongetwijfeld zal de wethouder ook hier wel een \u2018faciliterende rol\u2019 willen spelen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=131&terug=1", "body": "Maandag 31 mei was de aftrap van de vergaderweek met een ABZM commissievergadering.\n\n Op de agenda stonden onder andere de eerste bestuursrapportage 2010, voor zover dat ABZM zaken betrof (waarover later meer), de nota \u2018Westvoorne natuurlijk-actief\u2019 en de gevolgen van het Budget Verdeelsysteem voor Westvoorne.\n\n - Bij agendapunt 2, het vaststellen van de agenda, stelt Kraaijeveld voor punt 7 (Gevolgen budget verdeelsysteem) van de agenda af te voeren, omdat het betreffende memorandum pas vrijdag 28 mei toegstuurd werd (hoewel het reeds op 20 mei gereed was). De andere fracties hebben hier geen probleem mee en de voorzitter besluit het agendapunt alsnog te handhaven. De Partij Westvoorne heeft over dit onderwerp inmiddels een aanzienlijk aantal schriftelijke vragen gesteld.\n\n Het bommetje onder deze vergaderavond werd gelegd door Corry Langendoen van de PvdA, die het onderwerp van de vier wethouders en wat die de gemeente kosten aan de agenda wilde toevoegen. Het was de PW meteen duidelijk dat het hier de wachtgeldregeling betrof, waar wethouders Klok en Van Lith gebruik van maken om hun zelfverkozen kleinere salaris mee aan te vullen. VVD en CDA reageerden geschokt en even ontstond zelfs de indruk dat de onpartijdige voorzitter geen zin had in dit agendapunt, maar uiteindelijk werd besloten dit punt op de agenda van de volgende commissievergadering te zetten.\n\n Intussen heeft deze muis al een flinke staart gekregen, onder andere in de kranten. De burgemeester meende zelfs inhoudelijk te moeten reageren op de krantenberichten, hoewel het onderwerp nog in de commissie besproken moet gaan worden. De PW erkent de rechtmatigheid van de wachtgeldregeling maar natuurlijk was er bij het verkopen van deze coalitie aan de burgers sprake van misleiding (en trouwens niet alleen over de bezoldiging). Het recht op de wachtgeldregeling ligt vast, maar met een uitgestreken gezicht gaan zitten beweren dat je vrijwillig salaris inlevert, om zo de gemeente en haar burgers voor hogere kosten te behoeden, terwijl je weet dat het uit een ander potje wordt aangevuld is op zijn zachtst gezegd niet echt een stralend voorbeeld van de eerlijke en open communicatie die het college beweert voor te staan.\n\n Wordt dus vervolgd\u2026\n\n - Wat betreft agendapunt 4.a., de notulen van de commissievergadering van 17 mei, die pas op 27 mei ontvangen werden, stelt de PW vast dat een aantal toezeggingen niet zijn verwerkt en zij verzoekt dit alsnog aan te passen. \n\n - Agendapunt 6. Westvoorne natuurlijk-actief\n\nDe nota Westvoorne natuurlijk-actief is een door Grontmij gemaakt rapport waarin een visie wordt neergelegd voor de ontwikkeling van recreatie en toerisme in Westvoorne. Papier is geduldig en af en toe worden er cijfers genoemd of onwikkelingen en ambities geschetst, die wel erg rooskleurig of hooggegrepen zijn. Maar al met al vindt de Partij Westvoorne dat er een gedegen stuk werk ligt, dat de goede richting aangeeft. Lastig is wel, dat dit rapport deels globaal op zaken ingaat, maar op andere plaatsen juist weer heel specifiek ingaat op plannen en te nemen maatregelen. Dat maakt het vaststellen van deze nota door de gemeenteraad, zoals wethouder Klok graag zou zien, prematuur en niet wenselijk. Er moeten nog een stevig aantal punten op de verschillende i\u2019s gezet worden en een concreet Plan van Aanpak is wat betreft de PW een eerste vereiste. Om verrassingen achteraf te voorkomen. De ervaring leert ons dat al te vaak een globaal stuk door de raad wordt vastgesteld, waarna dezelfde raad vaak buitenspel wordt gezet (of zichzelf buitenspel zet) bij het beoordelen van de beleidsmatige invulling, omdat \u2018het kader al eerder is vastgesteld door de raad\u2019. Enkele weken terug heeft de WOW commissie nog een halve vergadering zitten wegpraten over wegversmallingen, zonder dat de commissie nog enige invloed kon uitoefenen. Immers de raad had al eerder het budget voor maatregelen goedgekeurd, zonder dat bekend was om welke maatregelen het ging.\n\n\n\n\n\nIn het geval van de natuurlijk-actief nota was het belangrijke argument voor de wethouder om aan te dringen op vaststelling door de raad, dat de ondernemers dan zouden weten waar ze aan toe zijn. Hij beloofde daarbij, dat concrete invulling van de nota steeds weer voorgelegd zou worden aan de raad. De PW vindt dat niet te rijmen, want als er later echt nog inhoudelijk kan worden gestuurd, weten de ondernemers nog niet zeker waar ze aan toe zijn... De PW heeft overigens gesteld, dat dit onderwerp zich bij uitstek leent voor het in praktijk brengen van de zo voorgestane burgerparticipatie.\n\nFietspad, strandhuisjes, aantrekken en stimuleren van horeca, ontwikkelen van nieuwe activiteiten, Quality Beach certificering, allemaal goede idee\u00ebn die echter nader uitgewerkt moeten worden, voor de commissie er haar goedkeuring aan kan verlenen. Wethouder Klok moest toegeven dat een van de belangrijke bevindingen in de nota, de afname van horeca activiteiten in Westvoorne ten opzichte van de landelijke trend, niet nader was onderzocht. Misschien zou het goed zijn om duidelijk in beeld te krijgen, waarom horeca-ondernemers in Westvoorne ermee stoppen, voordat er geld uitgegeven wordt aan het aantrekken van nieuwe ondernemers. De Partij Westvoorne heeft over deze nota een aantal schriftelijke vragen ingediend.\n\n\n\n\n\nDe gevolgen van dit systeem voor Westvoorne bleken vooralsnog complexer dan gedacht. Waar iedereen maar praat over meer blauw op straat, blijkt het toch lastig om dit te realiseren en het lijkt erop dat Westvoorne, als relatief veilige gemeente, eerder minder ruimer dan ruimer bedeeld zal worden met de sterke arm. Overigens, relatief veilig? Volgens een onderzoek in het AD is Westvoorne de op \u00e9\u00e9n na meest onveilige gemeente van de regio! Dat is even schrikken. Het succes van Rotterdam bij het terugdringen van bepaalde vormen van criminaliteit, blijkt zo zijn negatieve bijwerkingen te hebben, zoals bijvoorbeeld criminelen die hun werkterrein verleggen naar de wat rustiger gemeenten in de omgeving. We mogen ook niet vergeten dat onze veiligheid niet alleen samenhangt met opsporing en handhaving. Veel criminaliteit, onveiligheid en overlast kan voorkomen worden door preventie. E\u00e9n ding is in ieder geval duidelijk: door de invoering van dit systeem wordt Rotterdam veiliger en Westvoorne onveiliger. De PW stelt de vraag of we we niet gewoon in de maling zijn genomen?\n\n\n\n\n\nDe PW verzoekt om dit onderwerp in de volgende commissievergadering weer te agenderen en dan een uitleg te geven over de historie, de tot nu to bestede kosten, de tot nu toe gerealiseerde doelen, de te verwachten te realiseren doelen in de komende jaren en de tijdsbesteding van ambtenaren en wethouders.\n\n\n\n\n\nDe Partij Westvoorne verzoekt om de lessons learned van het project De Rots en een uitleg over de positie van het Woonbedrijf (met name over de resultaten van het Strategisch Voorraad Beleid) te agenderen voor de volgende vergadering.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=130&terug=1", "body": "Zoals alle overheidsinstellingen staat ook de gemeente Westvoorne de komende jaren voor een uitdagende en omvangrijke opgave. Vandaag de dag kun je geen krant openslaan of het gaat over bezuinigen. In Westvoorne heeft het ambtelijk apparaat op aangeven van het vorige college een aanzienlijke prestatie geleverd door met een uitgebreid en goed onderbouwd stuk te komen met mogelijke bezuinigingen. De Partij Westvoorne heeft hier kennis van genomen en constateert dat de aangegeven bezuinigingsvoorstellen de burgers in Westvoorne pijn zullen doen. Het ene voorstel overigens meer dan het andere. Daarnaast hebben onze ambtenaren ook het lef gehad zelf eens goed in de spiegel te kijken en conclusies getrokken over de effici\u00ebntie van hun eigen werkzaamheden. Hun constatering, dat er ook op het gebied van effici\u00ebntie nog stappen te maken zijn, is eerlijk en moedig en getuigt van het aanwezig zijn van de nodige zelfreflectie.\n\nZoals u ongetwijfeld weet, beschikt onze gemeente nog als \u00e9\u00e9n van de weinige gemeenten in Nederland over een eigen woonbedrijf. Recent is hier het instrument van Strategisch Voorraad Beleid (SVB) ge\u00efntroduceerd. Door dit instrument is het mogelijk met behoud van het sociale karakter van het woonbedrijf gedurende langere tijd (tientallen jaren) extra inkomsten te genereren door verkoop van woningen.\n\nIn tegenstelling tot andere politieke partijen is de PW van mening dat je in deze tijd, waarin iedereen al de broekriem moet aanhalen, niet aan de voorzieningen moet morrelen wanneer dat niet echt nodig is. In Westvoorne stellen wij voor om niet, zoals de overheid nu verplicht is om te doen, op de rem te gaan staan, maar om gas te geven.\n\nIn concreto komen de plannen van de PW op het volgende neer :\n\n - Verhoog de effici\u00ebntie van het ambtelijk apparaat.\n\n - Verhoog de lokale bedrijvigheid door extra investeringen in onder andere renovatie/vernieuwing van de Merel, uitbreiding van sportaccommodaties, bouw van starterswoningen, met name in Tinte en Rockanje, stimulering van het verenigingsleven en het zekerstellen van de zorg voor diegenen die dat nodig hebben.\n\n - Stem voorzieningen af op de draagkracht van de burger (wist u dat in Westvoorne voorzieningen aan uw woning op grond van medische indicatie door de gemeente worden vergoed onafhankelijk van uw eigen financi\u00eble mogelijkheden).\n\n - Stimuleer de toeristische aantrekkelijkheid door in overleg met het lokale bedrijfsleven hiertoe de mogelijkheden te onderzoeken met als doel het Quality Coast label in 2012 binnen te halen.\n\nOm dit te financieren is geld nodig. Daarnaast is geld nodig om de afnemende rijksondersteuning op te vangen; ambtelijk is berekend dat Westvoorne de komende drie jaar (vanaf 2011) moet rekenen op een vermindering van de inkomsten van ruim 1.6 miljoen euro. De totale kosten van de aangegeven plannen raamt de PW voorzichtig op iets meer dan 10 miljoen euro. De financiering van de plannen realiseert de PW door verhoging van de effici\u00ebntie van het ambtelijk apparaat, en het verhoogd inzetten van het SVB. Dit laatste houdt in dat de PW er van uit gaat de komende jaren in zijn totaal ca. 10 % van de woningen van het woonbedrijf te zullen verkopen, waarbij zittende huurders voorrang hebben.\n\n2. Renovatie Merel\n\n De Merel dient in Rockanje weer de functie te vervullen die ooit was bedoeld. Om dit te realiseren is een ingrijpende renovatie met een kleine uitbreiding noodzakelijk. Naast onderdak voor bestaande verenigingen moet de Merel ook onderdak gaan bieden aan indoorsporten als basketbal en volleybal. Tevens moet het mogelijk zijn in de Merel theatervoorstellingen te houden. De begrote post van 1 miljoen euro dient bezien te worden vanuit een exploitatie gedachte. Dit wil zeggen dat de PW bereid is 1 miljoen euro te investeren mits een exploitant door middel van een vijfjarig contract en een investering van minimaal 1 miljoen euro bereid is de exploitatie van de Merel over te nemen tegen een gelijke bijdrage van de gemeente, zoals men die gewend was te betalen.\n\n3. Sportaccomodaties\n\n Westvoorne heeft voor haar outdoorverenigingen (VV Rockanje, OVV, Forcial) dringend behoefte aan uitbreiding c.q. verbetering van de accommodaties. VV Rockanje dient verplaatst te worden om de bouw van (starters)woningen op haar plaats mogelijk te maken, OVV en Forcial hebben behoefte aan extra veldruimte. Omdat de PW sport ziet als \u00e9\u00e9n van de pijlers van de Westvoornse samenleving is zij van mening dat in de verenigingen fors ge\u00efnvesteerd moet worden. Voorwaarde is wel dat de verenigingen na deze investering voorzien in een sluitende exploitatie. Hiertoe zal de gemeente een soepel beleid hanteren voor het introduceren van aanvullende activiteiten door de verenigingen. Denk hierbij bijvoorbeeld aan zomerkampen, trainingskampen enz.\n\n5. Starterswoningen Tinte\n\n Het sympathieke plan van het CDA om in Tinte woningbouw te realiseren met name voor starters wordt ondersteund door de PW door het beschikbaar stellen van 1 miljoen euro ter financiering van de onrendabele top, dit naar analogie van de projecten Valweg/Hoefweg en Voorweg/Formido. De PW is er overigens van overtuigd dat het in deze markt mogelijk moet zijn duurzame woningen te bouwen zonder additionele gemeentelijke subsidie.\n\n6. Starterswoningen Rockanje\n\n Door geld beschikbaar te stellen voor deze woningen helpt de PW de coalitie doelstelling \u201cRockanje is aan de beurt\u201d waar te maken. Ook hier is de PW van mening dat het bouwen van woningen zonder gemeentelijke subsidie mogelijk moet zijn. Om te voorkomen dat we daar een breekpunt van maken, reserveren we wel een fors bedrag om Rockanje inderdaad de mogelijkheid van nieuwe woningen te geven.\n\n8. Quality Coast label\n\n Dit onderdeel uit het rapport \u2018Westvoorne natuurlijk actief\u2019 zal onze gemeente een boost geven op het gebied van nationaal en internationaal toerisme. De PW trekt hier fors geld voor uit, maar zoals u kunt zien verwacht zij vanaf 2013 dat dit label haar vruchten gaat afwerpen en gaat zorgen voor een positief saldo richting de gemeentekas.\n\n \n\n 9. Overheidsopgave\n\n De overheidsopgave is nog niet bekend voor de komende jaren. Om deze opgave te dekken zoekt de PW het in eerste instantie niet in het \u2018sec\u2019 bezuinigen. Veel meer ziet de PW creatieve idee\u00ebn als oplossing.\n\n12. Draagkrachtafhankelijke inkomsten\n\n Door vergoedingen in het kader van de WMO afhankelijk te maken van het inkomen zal Westvoorne aanzienlijk kunnen besparen op de WMO uitgaven. Deze manier van draagkrachtafhankelijk ondersteunen is al zeer gebruikelijk in andere gemeenten.\n\n14. Inkomsten SVB\n\n Het gemeentelijk woonbedrijf hanteert sinds kort het zogenaamde Strategisch Voorraad Beleid. Het gemeentelijk woonbedrijf heeft momenteel zo\u2019n 1.000 woningen in haar bezit met een gemiddelde boekwaarde van ca. 30.000 euro. Door het SVB te richten op verkoop van vrijkomende woningen en/of afstoten van specifieke woningen aan zittende huurders kan er geld worden vrijgemaakt voor het doen van de hiervoor aangegeven investeringen. Een andere optie is dat de gemeente op basis van de overwaarde in haar woonbedrijf kredieten uit de kapitaalmarkt aantrekt ter dekking van de investeringsbehoefte.\n\n Al met al is het zo dat de reserve in het woonbedrijf is opgebouwd door de burgers van Westvoorne en dat we daar in moeilijke tijden zoals we nu doormaken gebruik van kunnen en in de ogen van de PW moeten maken.\n\n De PW stelt dus concreet voor het gemeentelijk woonbedrijf op een rustige en verantwoorde manier te gelde te maken, ter dekking van de te maken kosten.\n\n15. Verkoop openbaar snippergroen\n\n Dit is een punt waar blijkbaar al een meerderheid voor is en waar de PW graag in mee gaat.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=128&terug=1", "body": "Toen er nog geen kranten en computers bestonden, was dit de openingszin van de stadsomroeper, die het nieuws in de stad verkondigde. Met deze aanhef zal de Partij Westvoorne, wanneer de lokale kranten ons dat toestaan, u met regelmaat bijpraten over het standpunt van de PW fractie ten aanzien van de politieke ontwikkelingen in Westvoorne. Op die manier denken wij ook eventuele onjuiste berichtgevingen uit andere bronnen voor u recht te kunnen zetten.\n\nEr is recentelijk in de nieuwsbladen geschreven dat de Partij Westvoorne niet voor de bouw van starterswoningen zou zijn. Het moge duidelijk zijn, dat dit volstrekt onjuist is. Maar het moet wel om echte starterswoningen gaan en een voorstel dat rammelt zal nooit op onze steun kunnen rekenen.\n\nOver de herinrichting van de Heveringseweg-Voorweg heeft de PW opgemerkt, dat er nu wellicht gemiddeld langzamer wordt gereden, maar dat de situatie zeker niet veiliger is geworden. In tegenstelling tot de jaren daarvoor, toen de versmallingelementen nog niet aanwezig waren, hebben er het afgelopen jaar heel veel ongelukken en bijna ongelukken plaatsgevonden. De PW is dan ook van mening dat alle elementen verwijderd moeten worden en dat er gezocht moet worden naar een oplossing die de veiligheid aantoonbaar zal verbeteren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=134&terug=1", "body": "Het eerste dat opviel aan de bestuursrapportage is dat deze erg summier is. Er valt nog veel te vragen overdeze rapportage, die verdeeld over de drie commissievergaderingen in week 22 werd besproken. Een aantal zaken noemen we hieronder, maar het gaat te ver om hier de gehele rapportage te behandelen:\n\n\n\n - Over de 'samenwerking met', die meer lijkt op een 'uitbesteding aan' Hellevoetsluis op het gebied van de Wet Maatschappelijke Ondersteuning (WMO) werd een bijzonder punt van aandacht genoemd. Hellevoetsluis had de facturen niet goed gecontroleerd en in Westvoorne was men bij toeval op onrechtmatigheden gestuit, dat wil zeggen te hoge declaraties. Geen wonder dat de zorg steeds maar duurder wordt! Maar het goede nieuws was dat dit de aanleiding voor Hellevoetsluis was geweest om een verbeterslag op de interne controle te maken! De PW heeft de wethouder gevraagd hoe hij in dit licht denkt over voortzettingvan de \u2018samenwerking\u2019 met Hellevoetsluis. Ook hebben we wethouder van Groenewegen gevraagd of er naast de \u2018verbeterslag\u2019 ook onderzoek met terugwerkende kracht was gedaan, om te zien of er meer aan de hand was geweest. Op de laatste vraag bleef de wethouder het antwoord schuldig, maar de samenwerking herbezien leek hem niet nodig: van Groenewegen had er wel een goed gevoel over, hij had de indruk dat het wel de goede kant op ging. Hetgeen de PW niet een acceptabele benadering vond en vindt.\n\n\n\n - Dan werd er nog wat met bedragen geschoven.Wij citeren de rapportage: \u2018Participatiebudget. Structureel 30.573 euro \u00e0 budgettair neutraal. De uitgaven voor educatie zijn verlaagd. Omdat dit een geoormerkt budget is worden de re\u00efntegratie uitgaven met hetzelfde bedrag verhoogd.\u2019 Dit was voor de PW aanleiding om te vragen of de educatieuitgaven bewust waren verlaagd of gewoon lager waren uitgevallen en of de re\u00efntegratie uitgaven zinvol waren verhoogd of dat men maar gewoon het budget had opgemaakt, om niets over te laten?! De wethouder wist het niet, maar heeft beloofd later schriftelijk te antwoorden.\n\n\n\n - Het zelfde laken en pak wat betreft een verderop genoemde \u2018technische overboeking\u2019 van 22.649 euro aan SLOK-gelden. \u2018Omde uitgaven in overeenstemming te brengen met de ontvangen subsidie.\u2019 Zou je dat nou klimaatbeleid moeten kunnen noemen...?\n\n\n\n - Op het gebied van VROM viel er ook het een en ander op te merken en te vragen. De gemeente moet rekening houden met planschade voor \u2018papieren glaslocaties\u2019 en heeft SAOZ gevraagd hierover nader advies uit te brengen. De kosten werden geraamd op 25.000 euro. Over dat bedrag bestond bij diverse partijen wat verwarring. Was 25.000 niet erg laag geschat, zou de planschade niet veel hoger gaan uitvallen?! Maar gelukkig kon de wethouder snel opheldering verschaffen. De 25.000 euro betrof niet de planschade, maar de verwachte rekening van SAOZ voor het uit te brengen advies.\n\n\n\n - Over het gemeentelijk woonbedrijf werd vermeld dat \u2018deze opdracht inmiddels is afgerond.\u2019 In een ander kader heeft Hans Kraaijeveld van de PW intussen al gevraagd om een uiteenzetting van behaalde resultaten van dit woonbedrijf.\n\n -Tussen neus en lippen door werd in de rapportage nog vermeld dat voor de locatie Voorweg-Formido \u2018een financieel haalbaar plan was neergelegd.\u2019 Daarbij heeft de PW opgemerkt dat voor die financi\u00eble haalbaarheid wel eerst nodig is dat de gemeente met 1,2 miljoen euro over de brug komt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=138&terug=1", "body": "De gemeenteraad van de gemeente Westvoorne heeft in onderling overleg besloten het college een aantal kaders mee te geven, aan de hand waarvan zij kan komen tot \u00e9\u00e9n of meerdere begrotingsscenario\u2019s. De raad zou deze scenario\u2019s graag bespreken in de periode september/oktober 2010, om vervolgens te komen tot een voorkeursscenario met bijbehorende begroting. In de scenario\u2019s zal het college aan de hand van de door de raad aangegeven kaders komen met concrete plannen. Om de creativiteit van het college niet nadelig te be\u00efnvloeden heeft de raad besloten de kaders niet te eng te defini\u00ebren.\n\nDe PW heeft zich,onder leiding van Hans Kraaijeveld, tot het uiterste ingespannen om het bovenstaande plan (de bestuurlijke kaders en de financi\u00eble dekking daarvoor) aan de andere raadsfracties uit te leggen. Helaas bleek dat een onmogelijke opgave te zijn. Men wilde of kon het niet begrijpen. Het werd simpelweg van tafel geveegd, met het argument dat voor structurele tekorten, structurele bezuinigingsmaatregelen getroffen moesten worden. Het leek wel of de coalitiepartijen die zin uit het hoofd geleerd hadden, want hij werd door allemaal keer op keer herhaald. Dat de PW vanuit een ander perspectief (het investeringsperspectief) gekeken heeft naar de financi\u00eble problemen waar Westvoorne zich voor geplaatst ziet, was voor de coalitiepartijen niet de moeite van het luisteren waard. Zij kiezen voor drastische bezuinigingen ook als die, zoals wethouder Klok opmerkte, pijn zullen doen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=137&terug=1", "body": "Mogen we deze keer met de eindconclusie beginnen? Deze avond was een voorbeeld van hoe een commissievergadering op geen enkele manier bijdraagt aan een goede besluitvorming in de gemeenteraad. Met alle partijen en het voltallige college aan tafel van pakweg acht tot elf uur was het treurig om na afloop vast te moeten stellen dat nauwelijks inhoudelijk was gediscussieerd over de belangrijke zaken die deze avond op de agenda stonden. Er was voorafgaand aan de vergadering zoveel werk verzet door de partijen, dat had beter verdiend.\n\nHet was ook geen gemakkelijke combinatie van agendapunten, wat tijdens de vergadering naar voren kwam in de aarzeling over punten wel of niet combineren, de volgorde veranderen, maar er had beslist meer in gezeten.\n\nHet zou eigenlijk de hele avond over geld gaan. Allereerst stond een brief van accountant Deloitte op het programma, over de jaarrekening van 2009, daarna zouden jaarverslag en jaarrekening van 2009 worden besproken, gevolgd door de indeling raadsprogramma\u2019s begroting 2011, de kadernota 2011 en tot slot de takendiscussie (bezuinigingen). Tussen de eerste 2 punten was een duidelijk verband, net als tussen de laatste 3, over de financi\u00ebn voor de komende jaren.\n\nSimpel gezegd kwam het er op neer dat collegebesluiten door de accountant op rechtmatigheid moesten worden getoetst, omdat ze bovenop de wettelijke waren opgenomen in het normenkader waarbinnen getoetst moest worden. Dat was in de voorgaande jaren overigens ook al zo geweest, maar nu wilde de accountant deze toetsing achterwege laten en vroeg daarom de raad om achteraf, met terugwerkende kracht het normenkader aan te passen, zodat de controle op rechtmatigheid van collebesluiten achterwege kon blijven. Saillant detail hierbij was dat de accountant in een eerdere uitleg ook al had aangegeven dat het ambtelijk apparaat om onduidelijke redenen de (afgesproken) interne controle van de collegebesluiten over 2009 ook niet had uitgevoerd. Blijkbaar bestond er geen enkele behoefte de besluiten genomen door het vorige college (kent u ze nog?) op rechtmatigheid te controleren.\n\nDe Partij Westvoorne dacht en denkt daar anders over. Als het opnemen van de collegebesluiten in het normenkader, ongebruikelijk en ongewenst is, zoals de accountant aangeeft, dan zou de raad zich over aanpassing van het normenkader kunnen buigen. Maar waarom met terugwerkende kracht, onder tijdsdruk een geforceerde beslissing nemen?!\n\nOver dit onderwerp kunnen we kort zijn; gelet op ons standpunt over de door Deloitte gevraagde aanpassing van het normenkader, kan de Partij Westvoorne niet instemmen met de jaarrekening.\n\nEen nieuw college met een nieuwe portefeuilleverdeling. Daar hoort een nieuwe indeling van de raadsprogramma\u2019s bij. \u2018Een programma is een samenhangende verzameling van producten, acitiviteiten en geldmiddelen, die gericht is op het bereiken van vooraf vastgestelde maatschappelijke effecten, waaraan indicatoren gekoppeld kunnen worden\u2019, zo wordt het omschreven in het raadsbesluit dat gevraagd wordt. Het komt neer op een logische verdeling van de werkzaamheden en verantwoordelijkheden onder de collegeleden, volgens de portefeuilles die zijn samengesteld.\n\nNiets bijzonders, dit agendapunt, maar toen Emma van Blom aangaf dat geen van de wethouders blijkbaar politiek verantwoordelijk was voor communicatie en burgerparticipatie, een onderwerp waarvan de coalitiepartijen beweren dat het hoge prioriteit heeft, ontstond toch nog een karakteristieke discussie. Wethouder Van Montfoort reageerde fair en stelde voor deze vergissing de volgende dag in het college overleg te bespreken, maar hij stond alleen. Wethouder Klok wenste desgevraagd al helemaal niet te reageren, wethouder Groenewegen stamelde wat en de heren Van Lith en De Jong, die hierin vanuit de raad van harte werden ondersteund door Arjen Littooij van het CDA, probeerden als vanouds recht te praten wat krom is. \u2018Het was niet vastgelegd, want alle wethouders waren politiek verantwoordelijk voor dit zeer belangrijke punt. Dat lag z\u00f3 voor de hand, dat hoefde niet opgeschreven te worden.\u2019 Eerlijke en open communicatie volgens het Westvoornse college. \u2018Ergens een punt aan lullen\u2019, zou je beter kunnen zeggen.\n\nBurgemeester De Jong legde nog eens omstandig uit hoe de verantwoordelijkheid van het college in elkaar zat, dat de collegeleden gezamenlijk de verantwoordelijkheid droegen, als ware musketiers, \u00e9\u00e9n voor allen\u2026 u kent het wel. Toen Emma van Blom hem er aan herinnerde dat het aan het eind van de vorige periode, met het wegsturen van wethouder Geers er toch heel anders aan toe gegaan was, viel dat duidelijk niet in goede aarde.\n\nMaar verdorie, nog veel te vaak zien we gewoon dat er een groot verschil bestaat, tussen wat gezegd of op papier gezet wordt en wat daadwerkelijk wordt gedaan. En het is zo gemakkelijk: eenvoudig erkennen dat je iets niet goed hebt gedaan of over het hoofd gezien, met een kwinkslag desnoods, en de boel repareren. D\u00e1n zet je een stap vooruit.\n\nLastig, lastig, lastig. \u2018Een kadernota die geheel in het teken staat van de takendiscussie en de bezuinigingen\u2019, aldus het voorwoord. En de takendiscussie wordt pas verderop in de vergadering behandeld. Uiteindelijk was er een soort gecombineerde behandeling van deze twee agendapunten en toch ook weer niet.\n\nVoorzitter Jaap Heijndijk, die in het leiden van de commissievergadering al eerder had laten zien waar zijn politieke voorkeuren liggen, maakte het nu wel erg bont. Emma van Blom had aangegeven dat de Partij Westvoorne twee woordvoerders had voor deze punten, maar evenzogoed snoerde voorzitter Heijndijk haar later de mond, omdat Hans Kraaijeveld al aan het woord was geweest namens onze partij. Op dat moment was eigenlijk al duidelijk geworden dat van een goede inhoudelijke discussie geen sprake zou zijn, deze avond.\n\nDat het coalitieprogramma leidend werd genoemd voor de kadernota, beloofde niet veel goeds, zeker toen bleek dat in de nota gewoon de conceptversie was opgenomen, die we al eerder hadden afgedaan als een verzameling van vage kreten en holle retoriek. Van de beloofde nadere uitwerking was geen sprake geweest, noch van het toevoegen van de inbreng van anderen, zoals eerder toegezegd. Voor de Partij Westvoorne een onacceptabel gegeven. Overigens maakte ook de PvdA een voorbehoud.\n\nWe kregen meteen een goede indruk van de manier waarop wethouder Groenewegen invulling geeft aan zijn verantwoordelijkheid ten aanzien van de burgerparticipatie. Op de vraag wie zich bezighielden met het onderzoeken van de mogelijke programmering van cultureel centrum De Man, antwoordde de wethouder dat aan beheerder Arno was gevraagd wat mensen te zoeken om dit samen te bekijken. Wie deze 3 of 4 personen waren, of wat hun achtergrond was, dat wist de wethouder niet. De Partij Westvoorne heeft andere idee\u00ebn over burgerparticipatie, dat zal duidelijk zijn.\n\nDe bezuinigingen dus. De ambtenaren was opgedragen op zoek te gaan naar 25% mogelijke bezuinigingen op hun afdeling: 10% op personeelskosten en 15% op de uit te voeren taken. Ze waren hard aan het werk gegaan met als resultaat een boekwerk met per sector een enorme lijst van mogelijke bezuinigingen. Men had drie avonden uitgetrokken om nadere uitleg te geven en in te gaan op vragen en opmerkingen, Geen half werk dus. De bedoeling was dat de raadsfracties de bezuinigingen zouden aanvinken die ze doorgevoerd wilden zien om tot het beoogde resultaat te komen.\n\nDe Partij Westvoorne heeft voor een alternatief plan gekozen, waarbij we geprobeerd hebben verder te kijken dan de neus van de gemeentesecretaris lang is. Op zoek naar werkelijke verbeteringen en een goede balans tussen de benodigde bezuinigingen, of wellicht ombuigingen, en de kwaliteit van ons Westvoornse leven, hebben we een mix bedacht van efficiency verbetering binnen het ambtelijk apparaat, daar ook in te investeren met scholing, het pragmatisch inzetten van de overwaarde in ons gemeentelijk woonbedrijf, investeringen in voorzieningen binnen onze gemeente en daar waar echt voor de handliggend, bezuinigingen.\n\nOndanks eerdere, gemakkelijke verwijten, dat de Partij Westvoorne niet zou willen meedenken over de bezuinigingen, hebben we keihard gewerkt en nagedacht over hoe we de veranderde economische situatie het hoofd zouden kunnen bieden zonder meteen aan alle kanten in het wilde weg een onsamenhangend geheel van bezuinigingen door te voeren.\n\nWe hadden hier graag uitgebreid inhoudelijk over gesproken met de andere partijen, met open vizier en op zoek naar gezamenlijk gedragen, echt goede oplossingen. Helaas is het er niet van gekomen. De coalitiepartijen hielden angstvallig vast aan de door hun gevulde voetbalpool met bezuinigingen.\n\nOp een vraag van Westvoorne naar alweer nieuwe metingen aan de Voorweg en Heveringseweg (er hadden na de tweede \u2018evaluatie\u2019 weer telkabels over de weg gelegen en er was iemand gezien die naar wij dachten snelheidsmetingen verrichte) moest wethouder Van Lith het antwoord schuldig blijven. Hij had de kabels ook gezien, maar geen idee waar die voor waren en wie ze neergelegd had.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=136&terug=1", "body": "U hebt de laatste tijd veel kunnen lezen over twee wethouders die hun salarissen aan wensen te vullen met wachtgeld. Het college heeft gemeend de onrust, die hierover in de raad en in de burgerij onstaan was, middels een brief aan de raad en vervolgens via een artikel in de krant te moeten afzwakken. Laten we het maar \u2018vreemd\u2019 noemen, dat het college op deze wijze, voorafgaand aan de formele behandeling van deze kwestie in de raad, meent te moeten spreken.\n\nIedereen heeft natuurlijk het recht om gebruik te maken van bestaande wachtgeldregelingen. Daar gaat deze hele kwestie dan ook niet om. Waar het wel om gaat is dat de raad onjuist en onvolledig voorgelicht is. Het was correct geweest om v\u00f3\u00f3r hun be\u00ebdiging, eerlijk mede te delen dat zij niet in inkomen achteruit wilden gaan en dat daarmee de totale kosten voor de gemeente hoger zouden uitvallen dan v\u00f3\u00f3r de verkiezingen.\n\nDit is niet de manier om het vertrouwen van de burgers in de politiek te herstellen. Integendeel. Daarnaast is het college bij wet verplicht de raad juist en volledig te informeren. De Partij Westvoorne ziet zich dan ook genoodzaakt met een harde reactie te komen door in de raadsvergadering van 22 juni een motie in te dienen.\n\nAl jaren wordt er door de politiek gesproken over starterswoningen in Westvoorne. De plannen die er nu bijvoorbeeld voor de Drenkeling in Rockanje liggen, zullen op zijn snelst over vier jaar verwezenlijkt zijn: nieuw bestemmingsplan, bouw, misschien nog een beetje inspraak, u kent het wel. Dat duurt natuurlijk veel te lang. De Partij Westvoorne heeft een oplossing gevonden, waarmee op eenvoudige en snelle wijze in de behoefte aan starterswoningen kan worden voorzien, in alle drie de kernen. Het gaat daarbij om het omzetten van huurwoningen in koopwoningen.\n\nHet woonbedrijf in Westvoorne bezit ongeveer 1100 woningen, waarvan er per jaar gemiddeld 80 vrijkomen. Het voorstel van de PW is om die woningen te koop aan te bieden aan huidige huurders of andere starters. De prijs van deze woningen zal voor veel mensen aantrekkelijk zijn, namelijk tussen de 120.000 en 150.000 euro.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=140&terug=1", "body": "De raad van de gemeente Westvoorne in vergadering bijeen op 22 juni 2010,\n\n overwegende dat:\n\n - er gesteld wordt dat er een meerderheid is voor bezuinigingen op de reddingsbrigade en op de EHBO op het strand;\n\n - dat deze bezuiniging strijdig is met de opvatting van alle fracties dat Westvoorne zich op het gebied van recreatie verder moet ontwikkelen,\n\n is van mening dat:\n\n - bovengenoemde bezuiniging slecht is voor een verdere recreatieve ontwikkeling van Westvoorne;\n\n - bovengenoemde bezuiniging op zichzelf afdoet aan de huidige kwaliteit van Westvoorne als recreatieve gemeente, \n\n besluit:\n\n - bovengenoemd bezuinigingsvoorstel niet in te voeren;\n\n - in plaats van deze bezuinigingsmaatregel extra inkomsten uit het Strategisch Voorraad Beleid te genereren,\n\nDe raad van de gemeente Westvoorne in vergadering bijeen op 22 juni 2010,\n\n overwegende dat:\n\n - de wijzigingen op grond van de ingediende bezwaren op het Ontwerp Bestemmingsplan Glastuinbouw-intensiveringsgebied Tinte zodanig zijn dat het college geconstateerd heeft dat het onmogelijk is de bestemmingsplanprocedure voort te zetten;\n\n - er derhalve een nieuw voorontwerp bestemmingsplan voor het intensiveringsgebied opgesteld dient te worden, \n\n is van mening dat:\n\n - het onjuist is te stellen dat het bestemmingsplan glasintensiveringsgebied in 2010 de procedure zal doorlopen,\n\n besluit:\n\n - de volgende tekst op pagina 13, onder 3.6. Ontwikkeling Glas: \u201cIn 2010 zal het bestemmingsplan glasintensiveringsgebied de procedure doorlopen\u201d te vervangen door \u201cIn 2010 zal de projectorganisatie opgezet worden\u201d;\n\n - de zin \u201cVoor 2011 verwachten wij dat het bestemmingsplan kan worden vastgesteld\u201d te vervangen door \u201cVoor 2011 verwachten wij dat een nieuw ontwerp bestemmingsplan kan worden opgesteld\u201d,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=141&terug=1", "body": "De raad van de gemeente Westvoorne in vergadering bijeen op 22 juni 2010,\n\n constaterende dat:\n\n \n\n- bij meerdere gelegenheden door de coalitie meegedeeld is, dat de kosten voor vier wethouders niet hoger zouden zijn dan voor drie wethouders;\n\n - voorafgaand aan de benoeming van de vier wethouders op geen enkel moment aangegeven is dat de twee zittende wethouders een beroep zouden doen op de bestaande wachtgeldregeling;\n\n - in het schrijven van B&W aan de raadsleden van de gemeente Westvoorne d.d. 4 juni 2010 en in de publicatie in het AD d.d. 12 juni 2010 onterecht de suggestie gewekt wordt dat de mogelijkheid tot het aanvullen van het salaris middels de wachtgeldregeling pas bekend geworden is na een publicatie in de staatscourant van 3 maart 2010;\n\n - daarbij bovendien onterecht de indruk gewekt werd alsof het een wettelijke verplichting zou zijn van het aanvullend wachtgeld gebruik te maken;\n\n - daarbij ook de eerdere uitspraak \u2018vier voor de prijs van drie\u2019 onterecht vervangen wordt door \u2018niet meer noch minder uitgekeerd dan wettelijk voorgeschreven\u2019;\n\n - bovengenoemde publicatie van 3 maart 2010 niet blijkt te bestaan;\n\n - de wijzigingen d.d. 27 februari 2010 ten aanzien van de wachtgeldregeling voor wethouders in het geheel g\u00e9\u00e9n betrekking hebben op de mogelijkheid tot het aanvullen van salaris middels wachtgeld, maar slechts op de uitkeringsduur, overgangsrecht, sollicitatieplicht, planmatige begeleiding en herindelingsgemeenten;\n\n - de regeling dat salaris aangevuld kan worden met wachtgeld ook in de oude wachtgeldregeling voorhanden was,\n\n overwegende dat:\n\n - het bestaan van deze wachtgeldregeling derhalve bekend was;\n\n - er derhalve sprake is van onjuiste en onvolledige informatie over de kosten voor de gemeente met betrekking tot de benoeming van vier wethouders;\n\n - het daarbij niet uitmaakt of het om kosten met betrekking tot salaris dan wel wachtgeld gaat;\n\n - het optreden van het college in deze schadelijk is voor het vertrouwen van burgers in het gemeentebestuur;\n\n - het optreden van het college in deze niet bevorderlijk is voor de samenwerking tussen raad en dit college,\n\n spreekt uit dat:\n\n - het handelen van het college van burgemeester en wethouders in deze kwestie te betreuren is", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=120&terug=1", "body": "In eerste instantie was de Partij Westvoorne op grond van de verkiezingsuitslag uitgegaan van samenwerking met de VVD, eventueel met een derde coalitiepartner. De VVD gaf al in het eerste gesprek aan per se een derde coalitiepartner te willen en wel het CDA. Dit werd zelfs als eis gesteld, omdat de VVD en het CDA elkaar als betrouwbare partners zagen. Aangezien de VVD Gemeentebelangen (GBW) niet als betrouwbare partner zag, wenste de VVD niet met GBW als derde coalitiepartner samen te werken. Een tweepartijencoalitie, bestaande uit PW en VVD, werd door de VVD eveneens afgewezen vanwege de in hun ogen te krappe meerderheid van acht tegen zeven raadszetels. Hierbij werd tevens gesteld dat de Partij Westvoorne, als nieuwe partij, een risico vormde voor de stabiliteit van het college. Een totaal van vier wethouders, waarbij de Partij Westvoorne een wethouder VROM en een wethouder voor de nieuwe portefeuille communicatie, samenwerking, burgerparticipatie en organisatie (CSBO) zou leveren, werd door de VVD eveneens afgewezen. Dit omdat, aldus de VVD, de machtsverhouding in het college dan oneerlijk zou zijn (teveel macht bij de PW), omdat de kosten voor Westvoorne met vier wethouders te hoog zouden worden en omdat de burgemeester dan als vijfde collegelid mogelijk in een moeilijke positie zou kunnen komen.\n\nDe Partij Westvoorne heeft steeds aangegeven niet vanwege een machtspositie twee wethouders te willen leveren, maar omdat het, wil Westvoorne als zelfstandige gemeente kunnen blijven bestaan, noodzakelijk is bestuurlijke veranderingen in te voeren. Daarvoor was nu juist die nieuwe portefeuille CSBO noodzakelijk. Tevens heeft de PW duidelijk gesteld genoegen te nemen met lagere salarissen voor de wethouders zodat de kosten niet zouden stijgen en zij heeft de mogelijkheid van twee VVD en twee PW wethouders geopperd om die onterecht gevreesde macht eerlijk te verdelen. Dit alles was niet bespreekbaar. Er mochten maar drie wethouders komen, \u00e9\u00e9n van de PW, \u00e9\u00e9n van de VVD en \u00e9\u00e9n van het CDA. Waarmee de portefeuille CSBO zou komen te vervallen.\n\nHet waren harde eisen van de VVD waarover niet te onderhandelen viel. Dat gegeven leidde er toe dat de PW opnieuw gesprekken aanging met GBW en PvdA om te onderzoeken of er met die partijen wel een coalitie te vormen was op basis waarvan de noodzakelijke veranderingen in Westvoorne ingevoerd konden worden.\n\nTijdens de tweede openbare coalitiebijeenkomst meldde mevrouw Krajenbrink (VVD) echter dat een informateur niet meer nodig was, omdat zij zelf zou gaan formeren. D66, CDA en GBW ondersteunden dat initiatief. Alleen de PvdA gaf te kennen in te stemmen met het aanstellen van een informateur. Eerder hadden zowel Krajenbrink als Littooij (CDA) via de krant laten weten de benoeming van een informateur wel noodzakelijk te achten.\n\nMevrouw Krajenbrink liet weten dat zij binnen een week een coalitie zou formeren en dat, mocht haar dat onverhoeds toch niet lukken, er alsnog een informateur aangesteld zou worden. Bovendien gaf zij in eerste instantie aan de Partij Westvoorne niet uit te zullen nodigen voor een gesprek. Een uitspraak die zij later nuanceerde door te stellen dat de PW als laatste uitgenodigd zou worden. Die uitnodiging is echter nooit ontvangen. Zij bleek zelf bovendien wel de hulp van een externe voorzitter bij de coalitiegesprekken ingeroepen te hebben, namelijk de voorzitter van de Bezwaarschriftencommissie van de gemeente Westvoorne. De door de VVD in gang gezette coalitiebesprekingen zijn uitgemond in de nu gevormde coalitie van VVD, CDA, GBW en D66.\n\nEr zijn mensen die somber zullen concluderen dat dit dus politiek is. Dat is gelukkig een onjuiste conclusie, want de politiek is geen fatsoenlijk of onfatsoenlijk handelend persoon, maar een maatschappelijk structuur zonder moreel besef. Het blijven de mensen die politiek bedrijven. Zij zijn verantwoordelijk voor de wijze waarop dat gebeurt.\n\nDe Partij Westvoorne betreurt deze hele gang van zaken en met name het feit, dat zij het vertrouwen van de kiezers niet heeft kunnen omzetten in bestuurlijke verantwoordelijkheid. De PW betreurt het eveneens niet meteen bij het begin van de onderhandelingen de hulp van een informateur ingeroepen te hebben, want wellicht had deze eerder onderkend dat er in de bekende achterkamertjes al lang andere coalitiegesprekken gevoerd werden.\n\nDe verkiezingsuitslag die resulteerde in vijf zetels voor de Partij Westvoorne had kunnen leiden tot een coalitie van twee partijen, de VVD en de PW. Met een meerderheid van acht zetels en twee of drie wethouders was dat een prima coalitie geweest om een gemeente met 14000 inwoners te besturen. Het was ook mogelijk geweest een drie partijencoalitie te vormen die recht had gedaan aan de verkiezingsuitslag. Er is echter \u00e9\u00e9n coalitie die geen recht doet aan die uitslag, namelijk de coalitie die nu gevormd is. Daarin zitten immers alleen maar verliezende partijen. Dat deze partijen van mening zijn dat zij Westvoorne een dienst verlenen door gezamenlijk de Partij Westvoorne buiten spel te zetten, is betreurenswaardig. Maar wij staan niet buiten spel, want wij zullen in de oppositie net zo hard werken voor het welzijn van onze gemeente als we dat als besturende partij gedaan zouden hebben. Wij zullen onze verkiezingsbeloften, waarin de samenwerking en de communicatie met de burgers centraal staan, ook vanuit de oppositie waar maken. Daartoe zullen onze vijf raadsleden samen met de fractieachterban, het PW bestuur, onze leden en de door ons op te zetten burgerdenktanks zich tot het uiterste inspannen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=125&terug=1", "body": "Agendapunt 7. Koop en verkoop 29 woningen in het project Voorweg/Formido. Elders op onze website onder het kopje \u2018nieuws\u2019 treft u het artikel aan dat de PW aan de lokale weekbladen toegezonden heeft onder de titel \u2018Heden ten dage in Westvoorne\u2019.\n\n Door Hans Kraaijeveld zijn inzake de koop en verkoop van 29 woningen uit het project Voorweg/Formido de volgende vragen in de commissievergadering aan de wethouder gesteld. Deze vragen zijn later schriftelijk ingediend:\n\n - Inzicht in de balans en resultatenrekening van het woningbedrijf met daarin vermeld alle voorzieningen die voor diverse projecten ten laste van het woningbedrijf zijn getroffen.\n\n - Uitleg over de voorzieningen en hoe deze in de jaren worden verwacht zichzelf op te lossen.\n\n - Waarom kiest men voor deze gekunstelde constructie.\n\n - Hoe werkt het negatief saldo door in de exploitatie van het woningbedrijf, inclusief rentelasten.\n\n - Hoeveel bedragen de licentiekosten van de koopgarantregeling en waar zijn deze ondergebracht.\n\n - Waarom wordt er geen aannemer geselecteerd die kan bouwen binnen het gestelde budget\n\n - Waarom wordt afgeweken van het oorspronkelijke plan\n\n - Waarom is er een krediet nodig voor de maximale investering. Immers indien er pas wordt gekocht als 80 % is verkocht dan komen er toch gedurende de bouw al termijnen binnen van de kopers. In dat kader zou een krediet van maximaal 2 miljoen euro moeten volstaan.\n\n - In Utrecht is de grens voor een starterswoning 245.000 euro v.o.n. Waarom is dat hier anders. \n\n - Is er subsidie op dit project aangevraagd (handboek CPO voor gemeenten).\n\n - Waar komt de gehanteerde grenswaarde van 181.000 euro vandaan.\n\n - Hoeveel bedraagt de erfpachtcanon\n\n - Valt door de erfpachtconstructie deze woning wel onder de definitie starterswoning\n\n - Wie is nu eigenaar van de grond, als dat de gemeente is, voor welk bedrag staat de grond dan in de boeken en voor welk bedrag wordt zij dan verkocht, en voor welk bedrag weer teruggekocht. Als de gemeente in het verleden de grond al heeft verkocht aan Vakbouw dan ook graag deze cijfers.\n\n - Hoe gaan andere ISPV gemeenten die geen eigen woningbedrijf meer hebben om met starterswoningen onder de koopgarant regeling.\n\n - Welke criteria hanteert de gemeente om in aanmerking te komen voor een starterswoning.\n\n - Site . Elders op onze website onder het kopje \u2018nieuws\u2019 treft u het artikel aan dat de PW aan de lokale weekbladen toegezonden heeft onder de titel \u2018Heden ten dage in Westvoorne\u2019.Door Hans Kraaijeveld zijn inzake de koop en verkoop van 29 woningen uit het project Voorweg/Formido de volgende vragen in de commissievergadering aan de wethouder gesteld. Deze vragen zijn later schriftelijk ingediend:- Inzicht in de balans en resultatenrekening van het woningbedrijf met daarin vermeld alle voorzieningen die voor diverse projecten ten laste van het woningbedrijf zijn getroffen.- Uitleg over de voorzieningen en hoe deze in de jaren worden verwacht zichzelf op te lossen.- Waarom kiest men voor deze gekunstelde constructie.- Hoe werkt het negatief saldo door in de exploitatie van het woningbedrijf, inclusief rentelasten.- Hoeveel bedragen de licentiekosten van de koopgarantregeling en waar zijn deze ondergebracht.- Waarom wordt er geen aannemer geselecteerd die kan bouwen binnen het gestelde budget- Waarom wordt afgeweken van het oorspronkelijke plan- Waarom is er een krediet nodig voor de maximale investering. Immers indien er pas wordt gekocht als 80 % is verkocht dan komen er toch gedurende de bouw al termijnen binnen van de kopers. In dat kader zou een krediet van maximaal 2 miljoen euro moeten volstaan.- In Utrecht is de grens voor een starterswoning 245.000 euro v.o.n. Waarom is dat hier anders.- Is er subsidie op dit project aangevraagd (handboek CPO voor gemeenten).- Waar komt de gehanteerde grenswaarde van 181.000 euro vandaan.- Hoeveel bedraagt de erfpachtcanon- Valt door de erfpachtconstructie deze woning wel onder de definitie starterswoning- Wie is nu eigenaar van de grond, als dat de gemeente is, voor welk bedrag staat de grond dan in de boeken en voor welk bedrag wordt zij dan verkocht, en voor welk bedrag weer teruggekocht. Als de gemeente in het verleden de grond al heeft verkocht aan Vakbouw dan ook graag deze cijfers.- Hoe gaan andere ISPV gemeenten die geen eigen woningbedrijf meer hebben om met starterswoningen onder de koopgarant regeling.- Welke criteria hanteert de gemeente om in aanmerking te komen voor een starterswoning.- Site www.destarterswoning.nl Bouwt voor 125.000 euro v.o.n. excl. Grondcomponent 112 m2 GBO, 415 m3. Werkt met lokale aannemers. Komen vooraf met prestatieafspraken, stellen aan de hand daarvan een plan op. Blijven ze binnen de afspraken dan is er een deal, zo niet dan geen kosten. Tijdstraject ca. 2 maanden. Waarom kan dat in Westvoorne niet.\n\n- Agendapunt 9. Begroting stadsregio 2011\n\n Hans Kraaijeveld maakt de volgende opmerkingen over dit agendapunt: Het voorstel is slecht en onvolledig onderbouwd. De argumenten van de overige ISPV gemeenten om al dan niet akkoord te gaan met de begroting van de stadsregio ontbreken. Ondanks het feit dat de portefeuillehouder van mening is dat samenwerking van de gemeenten Voorne Putten ons een betere positie in de regio zal verschaffen, is het blijkbaar onmogelijk gebleken met een ISVP standpunt richting de stadsregio te komen. Dat is iets waar we ons echt zorgen om moeten maken. Over die 3000 euro die we nu aan stadsregio moeten betalen en waarover we nu heel flink doen (dat gaan we niet betalen!) hoeven we ons echt niet zo druk te maken. Doe maar liever flink als het er toe doet!\n\nIn de rondvraag hebben we een vraag gesteld over de rioolbelasting op garageboxen. Ondanks de verlaging van die heffing moet er nog steeds van het ene op het andere moment een flinke som geld aan heffing betaald worden. Het antwoord van Van Montfoort (verantwoordelijk wethouder) was als volgt: <<Vanaf 1 januari 2010 is de verbrede rioolheffing ingevoerd. Door de verandering in de wetgeving komt ook het beheer en onderhoud van oppervlaktewater, als middel voor buffer en afvoer van hemel en grondwater, binnen de gemeentelijke rioleringszorg te liggen. Een andere verandering van de wetgeving is dat de rioolheffing niet langer een retributie is maar een belasting. Dit betekent concreet dat er geen tegenprestatie hoeft te bestaan voor de heffing. Als gevolg hiervan worden alle onroerende zaken bij wet aangeslagen voor rioolheffing. In de verordening rioolheffing 2010 is dan ook opgenomen dat een vast bedrag rioolheffing eigenaar verschuldigd is voor alle panden direct of indirect aangesloten op de gemeentelijke riolering. Waar het gaat om garageboxen hebben we het over panden die indirect zijn aangesloten op de riolering, het hemelwater gaat via een straatkolk of via de grond uiteindelijk naar het riool. Deze verordening is door de raad vastgesteld op 2 december 2009. Gelet op het grote aantal bezwaren tegen de rioolheffing op garageboxen is heroverwogen of voor garageboxen een uitzondering kon worden gemaakt in de hoogte van de belasting. Uitgaande van een gemiddelde woning is er bij een garagebox sprake van 25% van het dakoppervlak ten opzichte van een woning. Daarom is besloten het tarief voor garageboxen voor 2010 ambtshalve te verlagen tot \u20ac 47,50 (25% van het tarief voor andere panden). In de tariefstelling voor 2011 zal dit worden meegenomen. Bovenstaande is besproken in de commissie van april 2010. >>\n\nNu en in de toekomst zal de Partij Westvoorne niet instemmen met dergelijke slecht onderbouwde voorstellen. Het is mogelijk om in Nederland starterswoningen van rond de 125.000 euro te bouwen. Wij hebben contact opgenomen met projectontwikkelaars die ze daarvoor bouwen om zeker te stellen dat dat ook in Westvoorne mogelijk is. Dat is mogelijk, maar kennelijk niet voor Vakbouw. Misschien wordt het tijd eens met andere projectontwikkelaars in zee te gaan. Dankzij de vragen en argumenten van de Partij Westvoorne besluit de vergadering uiteindelijk unaniem dat het voorstel voor de aankomende raadsvergadering aangepast dient te worden. Cruciaal daarbij is de verwarring en het verschil van mening tussen de twee verantwoordelijke wethouders over de ricicoverlagende maatregel ten aanzien van de aan- en verkoop van de 29 woningen. Er wordt gesteld dat de woningen niet eerder aangekocht zullen worden van de projectontwikkelaar Vakbouw dan dat tenminste 80% van de woningen is verkocht. Echter of dat 80% van 29 woningen is of van 108 woningen (het totaal aantal door Vakbouw te bouwen woningen in het project) is, verschilt per wethouder! Als het 80% van 29 zou zijn, is het gevraagde krediet van ruim 6 miljoen absoluut onnodig en wanneer het 80% van 108 zou zijn, werkt de zogenaamde risicoverlagende maatregel voor de gemeente (en dus voor de belastingbetaler) niet. Kort samengevat stelt de PW dat dit voorstel rammelt en een professionale besluitvorming onwaardig is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=139&terug=1", "body": "De belangrijkste agendapunten waren de Takendiscussie, die over de gemeentelijke bezuinigingen in de periode 2011 \u20132013 gaat, en de Kadernota, waarin de bestuurlijke kaders voor 2011 vastgelegd worden.\n\n Daarnaast moest de Jaarrekening 2009 vastgesteld worden.\n\n\n\n - Agendapunt 9. Jaarrekening 2009\n\n Hierover kon de PW kort zijn. Aangezien wij van mening zijn dat de accountantsverklaring niet voldoet aan het door de raadgestelde normenkader, is deze niet rechtmatig. Volgens de PW kan die accountantsverklaring niet afgegeven worden en de jaarrekening 2009 dus niet vastgesteld worden. Vervelend, maar het is niet anders.\n\n Een en ander hangt samen met de discussie over de brief van Deloitte inzake het normenkader die eerder in de gecombineerde commissie vergadering van 14 juni gevoerd werd. Het ging daarbij om het volgende:\n\n De accountantscontrole op de rechtmatigheid van de jaarrekening vindt plaats op basis van een normenkader, dat gedeeltelijk wettelijk bepaald is en gedeeltelijk door de gemeente zelf ingevuld kan worden. In het normenkader wordt door de raad aangegeven waarop, naast de wettelijk verplichte controleposten, gecontroleerd moet worden. Het normenkader vanW estvoorne bevat meer controleregelingen dan bij wet is vastgelegd. Zo geldt voor Westvoorne dat de raad besloten heeft dat ook de collegebesluiten door de accountant gecontroleerd moeten worden. Dat is in de afgelopen jaren nooit gebeurd en strikt genomen had er toen (en ook nu) dus geen accountantsverklaring afgegeven kunnen worden.\n\n Om dit probleem om te lossen, heeft Deloitte geadviseerd het normenkader 2009 achteraf te beperken tot de wettelijke verplichte onderdelen. Daar had wel een raadsbesluit over genomen dienen te worden, want met de instemming van de coalitiepartijen tijdens een commissievergadering kan dat niet geregeld worden. Omdat dat raadsbesluit niet genomen is, kan de jaarrekening volgens de PW niet vastgesteld worden.\n\n\n\n - Agendapunt 10. Indeling raadsprogramma\u2019s begroting 2011\n\n De PW had daarover tijdens de behandeling van dit punt in de commissievergadering eigenlijk maar \u00e9\u00e9n opmerking, waar het college niets mee gedaan heeft, want het voorstel is niet aangepast. Deo pmerking betrof communicatie en burgerparticipatie:\n\n De PW heeft communicatie en burgerparticipatie niet terug kunnen vinden. Althans, niet in vorm waarin we dat verwacht hadden. Wij hadden verwacht dat er, aangezien alle coalitiepartijen toch aangegeven hadden ,dat zij nu echt begrepen hadden dat er beter en anders gecommuniceerdd ient te worden met burgers, politieke verantwoordelijkheid genomen zou worden voor communicatie en burgerparticipatie.\n\n Maar er is geen enkele wethouder die die politieke verantwoordelijkheid op zich neemt. Het blijft allemaal zoals het was; het wordt gewoon weer ondergeschoven onder \u2018Bestuur en dienstverlening\u2019 in de portefeuille van de burgermeester, zonder dat het zelfs maar apart vermeld staat bij de programma\u2019s. Communicatie wordt door dit college kennelijk beschouwd als \u2018ondersteuning van het college\u2019 en niet als middel om samen met burgers tot een betere besluitvorming te komen. \n\n\n\n - Agendapunten 11 & 12. Kadernota 2011 en Takendiscussie\n\n Doordat de kadernota en de takendiscussie nu volledig in elkaar geschoven zijn, werden ze ook gelijktijdig behandeld. Dat heeft, wat ons betreft wel consequenties, want als het \u00e9\u00e9n niet goed te keuren is, dan is het andere ook niet meer goed te keuren.\n\n De Partij Westvoorne heeft haar uiterste best gedaan een alternatief aan te dragen voor de enorme reeks van bezuinigingen die op Westvoorne los gelaten zullen worden.\n\n Tijdens de gecombineerde commissievergadering van 14 juni 2010 en de daaropvolgende informele bijeenkomst van 21 juni hebben wij uitgelegd hoe ons alternatieve plan in elkaar steekt.\n\n\n\n Opmerkingen PW bij de Kadernota:\n\n Onder \u2018uitgangspunten staat te lezen dat een van de twee leidende stukken van deze kadernota het coalitieprogramma 2010-2014 is. Het was even flink doorbladeren en daar stond het dan op pagina 19: \u2018Coalitieprogramma 2010-2014\u2019.\n\n Tot onze verbazing bleek de tekst daarvan precies dezelfde te zijn als van het concept coalitieprogramma. De PW heeft het verslag van de vergadering waarin dat concept aangeboden werd er nog maar eens opn agelezen en daarin staat onder andere het volgende: \u201cmevrouw Krajenbrink zegt nogmaals dat het voorliggende stuk een concept coalitieakkoord is op hoofdlijnen en dat de gedetailleerde uitwerking daarvan nog komt\u201d. Daarom heeft de PW de volgende vragen gesteld:\n\n- Wordt het in de kadernota genoemdec oalitieprogramma nu beschouwd als het definitieve coalitieprogramma 2010-2014, terwijl het exact hetzelfde is als het concept coalitieprogramma?\n\n - Wordt met goedkeuring van deze kadernota ook het daarin vermelde coalitieprogramma 2010-2014 goedgekeurd? \n\n Bovendien had de PW nog een aantal specifieke vragen/opmerkingen:\n\n - Bij pagina 8 en 14, inzake tarievenriolering, is de PW van mening dat de heffingen op garageboxen opnieuw bekeken moeten worden.\n\n - Op pagina11, over de gevolgen van de economische crisis, staat \u201chet op orde brengen van de overheidsfinanci\u00ebn zal burgers (huishoudens) ook op middenlange termijn pijn doen\u201d. Wij willen de andere fracties er op wijzen, dat zij, wanneer zij deze kadernota vaststellen,ook instemmen met de pijn die bij burgers neergelegd wordt.\n\n - Op pagina 12 staat dat het moeilijk is de mutaties in teruglopende inkomsten en oplopende uitgaven als gevolg van de recessie te isoleren van alle overige mutaties. Echter, gemakshalve wordt wel op pagina 11 de indruk gewekt dat de financi\u00eble tegenvaller van 2,8 miljoen euro, veroorzaakt door vertraagde en duurder geworden projecten in de bouwgrondexploitatie en teruglopende dividend uitkeringen, een direct gevolg zijn van de crisis. Wij zouden graag willen weten in hoeverre die tegenvaller van 2,8 miljoen euro echt het gevolg is van de economische crisis.\n\n\n\n - Op pagina 13, ontwikkelingen Wmo, staat dat er twee fikse woningaanpassingen verwacht worden, samen meer dan \u20ac 100.000. Kan het college dat specificeren? De PW is van mening, dat verstrekkingen en aanpassingen in het kader van de Wmo inkomensafhankelijk moeten worden. Hoe denken de andere fracties daarover?\n\n Op pagina 13, inzake de ontwikkelingen Glas, wordt gevraagd allerlei \u2018verwachtingen\u2019 goed te keuren. Dat gaan wij dus zeker niet doen. Datzelfde geldt voor de \u2018substanti\u00eble verhogingen\u2019 voor de GGD op pagina 15. Er zal eerst voldoende gedetailleerde informatie verstrekt moeten worden.\n\n - Op pagina 16, inzake Eneco, vraagt de PW zich af of er al gesproken of nagedacht is over wat er gebeuren moet met het belang van deze gemeente in Eneco?!\n\n - Op pagina 19 en volgende, inzake het coalitieprogramma, zoals al eerder opgemerkt, is het voorliggende document nog precies hetzelfde als het concept coalitieprogramma. Met sommige kreten die daarin geslaakt worden, kunnen wij helemaal niks, het zijn immers maar kreten. Zoals bijvoorbeeld bij burgerparticipatie \u201cdirecte betrokkenheid van burgers is steeds meer een belangrijke voorwaarde voor...en dan komt er een verhaaltje\u201d. Maar, het blijft helaas bij een kreet, er is geen plan, en er is geen politiek verantwoordelijke wethouder.\n\n\n\n Opmerking PW bij de Takendiscussie:\n\n Wij hadden gehoopt, en hopen nog steeds, een polderoplossing te vinden. Dat wil zeggen dat de raad naast een aantal bezuinigingen op grond van de takendiscussie ook een aantal investeringen uit het PW plan zal aannemen en dat daaruit een bezuinigings/investeringspoldermodel samengesteld kan worden.\n\n Voor alle duidelijkheid wil de PW nogmaals benadrukken dat wij het woonbedrijf niet willen verkopen, maar per jaar slecht een beperkt aantal woningen daaruit voor investeringen willen inzetten. We spreken dan over de verkoop van gemiddeld 20 woningen per jaar. In de komende vier jaar dus 80 van de 1100 woningen.\n\n Om dit poldermodel vorm tegeven hebben wij de kadernota (en de takendiscussie) geamendeerd. Bij de kadernota gaat het daarbij met name om het amendement bij de \u2018Algemene uitgangspunten kadernota 2011\u2019. De twee andere amendementen hebben betrekking op, in onze ogen, onjuistheden in de tekst. Bij de behandeling van de amendementen zullen wij daar graag nog een toelichting opgeven.\n\n\n\n De amendementen die wij hebben ingediend bij de takendiscussie, spreken voor zich. Zij zijn er op gericht een aantal bezuinigingen te schrappen en in plaats daarvan een klein aantal woningen uit het woonbedrijf te verkopen. Dit zijn veel minder dan de 80 woningen die nodig zijn om het totale PW alternatief uit te voeren, namelijk slechts ca. 12 woningen. In 2011 gaat het om een bezuiniging van 86.000 euro. Dit komt neer opd e verkoop van 2 of 3 woningen, in 2012 om 105.000 euro, hetgeen de verkoop van 3 of 4 woningen zou betekenen en in 2013 om 209.000 euro, waarvoor ca. 6 woningen verkocht dienen te worden.\n\n Bij de verkoop van al deze woningen moet bovendien in gedachten gehouden worden, dat zij als starterswoningen verkocht kunnen worden. Het mes snijdt daarmee dus aan twee kanten: een aantal zeer pijnlijke bezuinigingen worden geschrapt en er kunneni n de komende jaren ca. 12 betaalbare starterswoningen uitgegeven worden.\n\nDe Partij Westvoorne vindt, dat de nota zeker goede elementen bevat, zoals bijvoorbeeld het streven naar het \u2018quality label\u2019, maar dat er inhoudelijk geen concrete keuzes gemaakt worden. Bovendien is er geen financi\u00eble onderbouwing aanwezig van de verschillende onderdelen. Om die reden moet dit document niet als beleidsnota, maar als visie worden vastgesteld, zodat de raad de vrijheid behoudt om op een later tijdstip bepaalde onderdelen wel en andere onderdelen niet uit te voeren. Dit om te voorkomen dat er nu ingestemd wordt met alle vermelde plannen, zonder dat je weet of ze technisch of financieel uitvoerbaar zijn, maar belangrijker nog, zonder dat je weet of zij bij Westvoorne passen c.q. door de burgers omhelsd worden. Dit is volgens de PW typisch een onderwerp dat zich leent voor burgerparticipatie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=135&terug=1", "body": "* In de management samenvatting wordt gesproken over interviews met direct betrokkenen. Met welke direct betrokkenen is concreet gesproken. Wie zaten er in de klankbordgroep en in de begeleidingscommissie? In het rapport ontbreekt informatie daartoe, dit toevoegen.\n\n* In de brief van de korpsbeheerder wordt gesproken over een globaal inzicht. Is er ook een exact inzicht op grond waarvan de aangegeven cijfers worden onderbouwd?\n\n* Er wordt gesproken over bezuinigingen ,maar het totale budget is niet bekend. Wat is het totale budget , welke delen zijn be\u00efnvloedbaar?\n\n* Er wordt een bezuinigingsbedrag genoemd van 26 miljoen euro. De onderbouwing is dat dit bedrag is samengesteld uit een viertal componenten. Voor welk bedrag is elke component verantwoordelijk?\n\n* Wat is nu precies de relatie met de VRR of is die er niet?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=144&terug=1", "body": "Woordvoerders: Alice Vermeer en Leo Gelderland\n\n - Algemeen\n\n De laatste commissievergadering voor de zomervakantie, met een niet al te lange agenda, maar wel met een paar boeiende agendapunten.Het zou deze avond heel veel over de Wmo gaan en ook nog over kunst, wederom in de Meander, maar nu ook in Stuifakkers, zeg maar de Nieuwe Swinshoek.\n\n - Agendapunt 4b. Lijst van Toezeggingen\n\n Naar aanleiding van de Exploitatiekosten van de Meander, de Merel en de Man merkt Alice Vermeer op dat de verwachte inkomstenen uitgaven moeilijk in te schatten zijn en dat voor de uitgaven met betrekking tot het groot onderhoud op langere termijn nog geen bedrag is vastgesteld. De PW zou graag willen vernemen van de wethouder wanneer daar in de commissie overgesproken kan worden. Omdat nog niet duidelijk is wanneer het op de agenda komt, zal de PW fractie hier in de volgende vergadering op terug komen.\n\n Alice Vermeer stelt verder dat de heer Groenewegen in de notulen toe zegt op korte termijn te gaan praten met Push en de Jeugdraad. Dit staat echter niet bij de lijst van toezeggingen. Zij vraagt wanneer dat overleg plaats vindt en zij merkt verder op dat zij aangeboden had mee te denken met de jongeren, maar dat daar nog geen gehoor aan is gegeven.\n\n Naar aanleiding van haar vragen en opmerkingen is er een uitnodiging ontvangen voor een werkgroep met afvaardiging Jeugdraad en wethouder.\n\n - Agendapunt 6. Rapport rekenkamercommissie aanbesteding Wmo\n\n Volgens de Partij Westvoorne had dit rapport besproken moeten worden in de commissie ABZM, omdat de Wmo niet het onderwerp van het onderzoek was, maar de manier waarop de aanbestedingen voor de nazorgfase (krijg men geleverd en gefactureerd waar om gevraagd is) zijn geregeld binnen de gemeente. Echter, de andere fracties zagen dit rapport toch liever in de WOW-commissie behandeld en dus bleef het op de agenda staan.\n\n In conclusie is dit rapport zeer kritisch waren over de procedurele aanpak van de diverse gemeenten wat betreft de aanbesteding en de borging van de benodigde kwaliteit. Hellevoetsluis en Westvoorne, in \u00e9\u00e9n adem genoemd omdat Westvoorne deze taken volledig heeft uitbesteed aan Hellevoetsluis, brengen het er zo mogelijk nog slechter vanaf dan de andere gemeenten. De totale kosten voor Westvoorne en de kosten per inwoner zijn enorm hoog vergeleken bij de omringende gemeenten. E\u00e9n van de belangrijkste vragen die door de PW gesteld werd, is of er een mogelijk verband was tussen die hoge kosten en de samenwerking met Hellevoetsluis.\n\n De vertegenwoordigers van de rekenkamercommissie en onderzoeksbureau Zaker, aanwezig om het rapport toe te lichten en vragen te beantwoorden, laten er geen twijfel over bestaan dat zij het verstandig vinden de uitbesteding van Wmo-werkzaamheden aan Hellevoetsluis te heroverwegen. De Partij Westvoorne had in de vorige commissievergadering, ook bij behandeling van de bestuursrapportage, al gevraagd de eventuele stopzetting van deze \u2018samenwerking\u2019 met Hellevoetsluis te onderzoeken. Met name de VVD woordvoerder was daar toen fel op tegen. Echter in deze vergadering bleek nu ook de VVD er nu ook een voorstander te zijn de samenwerking te be\u00ebindigen, terwijl het CDA dat op weblog en in krant reeds had aangegeven.\n\n - Agendapunt 7. Stand van zaken uitvoering Wmo Hellevoetsluis\n\n Onder dit agendapunt werd vervolgens de hernieuwde samenwerking met Hellevoetsluis besproken. Het gaat hier om een samenwerking die heel veel problemen heeft gegeven, waar alle zeilen moesten worden bijgezet om teveel betaald geld terug te krijgen en waar de rekenkamercommissie op zijn minst grote vraagtekens bij plaatst. Echter staande de vergadering werd door de wethouder meegedeeld, dat het college het nieuwe, op een aantal punten verbeterde samenwerkingscontract in principe al op 1 mei 2010 had goedgekeurd. In feite kan de commissie deze beslissing dus niet meer be\u00efnvloeden. De PW spreekt haar ontevredenheid uit over deze gang van zaken. \n\n De PW heeft bovendien in de vergadering en later schriftelijk een aantal grote en zinnige vraagtekens geplaatst bij dit samenwerkingscontract. Wellicht is er, omdat de goedkeuring in principe heeftplaatsgevonden, alsnog een mogelijkheid om deze samenwerking te be\u00ebindigen. Echter, aan het eind van de vergadering spraken VVD en CDA toch weer hun vertrouwen uit in de samenwerking...De PW ziet dit als draaien en inconsistentie in het beleid.\n\n - Agendapunt 8. Bestemmige reserve kunst2010: Meander en Stuifakkers\n\n Nadat een vergelijkbaar voorstel enige weken geleden door de wethouder was teruggenomen, werd nu wederom 100.000 euro uit de reserve kunst gevraagd om uit te geven aan kunst bij de Meander en Stuifakkers (respectievelijk 65.000 en 35.000 euro maximaal.) Omdat het plan dat nu gepresenteerd werd, zo mogelijk nog vager was dan het vorige, heeft de PartijWestvoorne een duidelijk voorbehoud gemaakt. Niet omdat de PW het maatschappelijk belang van kunst niet onderkent en geen geld aan kunst wil uitgeven, maar omdat de in het voorstel genoemde uitgangspunten niet voldoende detail bieden. \n\n Verder heeft de Partij Westvoorne moeite met de manier waarop bij dit onderwerp invulling wordt gegeven aan \u2018burgerparticipatie\u2019. Het plan is namelijk om de Stichting Vergezichten samen met enkele kunstminnende inwoners een keuze te laten maken. De PW vindt dat deze groep mensen niet in voldoende mate een doorsnee van de burgerij vertegenwoordigt.\n\n Agendapunt 10. Rondvraag\n\n Bij de Rondvraag bracht Alice Vermeer voor de PW het volgende naar voren:\n\n Wij hebben in de vorige commissie WOW een presentatie gehad over de betekenis van de methode agenda 22. De heer Rosier heeft aangeboden met de gemeenten mee te denken. Mag ik u instemming vragen om hier een voorstel voor te doen, zodat we bij de komende projecten een meer gedegen advies kunnen geven? Te denken valt daarbij aan het woonzorg complex van Olaertsduyn en de te bouwen wijk achter de Formido. Mijn voorstel is een module op te stellen die wij in het vervolg kunnen gebruiken bij nieuwbouwprojecten.\n\n De Commissie WOW stemde unaniem in met het voorstel om een module voor te bereiden voor de vergadering in oktober 2010.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=148&terug=1", "body": "Aan de commissieleden van de commissie Algemeen Bestuurlijke Zaken en Middelen (ABZM) werd tijdens de vergadering van 29 november 2010 een oordeel gevraagd over de opgestelde criteria voor de strandhuisjes op het strand van Rockanje. Dat zonder dat er ooit een besluit genomen is over het al dan niet toestaan van die huisjes op ons strand. Het college wil liever meteen de criteria voor die huisjes vaststellen, zonder over de wenselijkheid van die ontwikkeling te hoeven debatteren.\n\nWij, de oppositiepartijen PW en PvdA, vinden dat de burgers van Westvoorne hun oordeel moeten kunnen geven over de ontwikkeling van deze strandhuisjes. Dit omdat de duinstrook en het strand tussen de Eerste en Tweede Slag een totaal ander aanzien zullen krijgen. Niet alleen wanneer de huisjes er staan (half maart tot eind oktober), maar ook omdat gedurende de rest van jaar de twee meter hoge palen zullen blijven staan. Daarnaast zal een deel van dat strand, het beschutte gedeelte aan de duinrand, niet meer voor iedereen toegankelijk zal zijn. Dat lijkt ons voor onze burgers, maar ook voor de kampeerders op de Van Itersoncamping, een groot gemis. Het is de vraag of dit gemis opweegt tegen de door de coalitiepartijen verwachte toeristische meerwaarde van onze gemeente.\n\nOm te onderzoeken hoe de inwoners van Westvoorne tegenover deze ontwikkeling staan, stelde de Partij van de Arbeid tijdens de commissievergadering voor eerst de mening van burgers te peilen. De Partij Westvoorne stelde voor dit via een referendum te doen, een idee dat door de PvdA ondersteund werd. Helaas vonden de coalitiepartijen, VVD, CDA en D66 het niet nodig de mening van de burgers te vragen. Alleen Gemeentebelangen moest daar nog even over nadenken.\n\nWij hopen dat de raad uiteindelijk toch zal besluiten tot het houden van een referendum, maar daarvoor is wel een meerderheid in de raad nodig. Omdat wij het desalniettemin noodzakelijk vinden uw mening over de strandhuisjes te kennen voordat daar raadsbesluiten over genomen worden, verzoeken wij u de onderstaande vraag te beantwoorden. Hoewel wij uw antwoorden niet als uitkomst van een offici\u00eble peiling zullen kunnen gebruiken, geeft het ons wel inzicht in uw visie op de ontwikkeling van de strandhuisjes.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=149&terug=1", "body": "Intussen ook een speerpunt van het college en alle politieke partijen, maar dat is makkelijker gezegd dan gedaan. Het laten meedoen van burgers aan het besturen van je gemeente is geen eenvoudige zaak, zeker niet als het er de laatste jaren niet zo van gekomen is een echt goede band op te bouwen met de inwoners.\n\nMaar goed, het begin is er, zullen we maar zeggen. Het is aan ons allen om echt invulling te geven aan wat tot nu toe een mooi begrip is, dat te pas en vooral te onpas wordt aangehaald.\n\nEen onderwerp waar de raad al even mee bezig is, het veranderen van de eigen vergaderstructuur. Al een paar keer eerder in de commissie besproken, de laatste maanden, en daarbij ging het er op zijn zachts gezegd niet altijd even vriendelijk aan toe. Er was naar ons idee ook wel het een en ander aan te merken op de eerste rapportage van de werkgroep. In plaats van te luisteren naar onze kritiek, werd deze door de coalitiepartijen afgedaan als gezeur. Een extra ingelaste inhoudelijke discussie- en informatiebijeenkomst, waarbij het onderwerp wat op afstand van de politieke tegenstellingen werd gezet en bovendien enkele hoofdrolspelers uit de coalitiepartijen onbraken, leidde tot verheldering en een aantal verbeteringen in de originele plannen. Helaas werd ook gekozen voor een wijziging waarbij het politieke debat uit de raadsvergadering werd gehaald, in een soort van commissievergadering, zodat ook fractie assistenten konden aanschuiven bij het raadsdebat. Dit \u2018debat\u2019 zou ook niet langer voorgezeten worden door de raadsvoorzitter en het zou ook niet langer goed te volgen zijn via internet. Dit alles om de kleine partijen in de raad niet te zwaar te belasten. De raadsvergadering zelf zou worden gedegradeerd tot een soort hamertje-tik: geen vragen, geen debat \u2013 gewoon stemmen.\n\nU zult begrijpen dat we hier niet mee konden instemmen. Het raadsdebat dient naar ons idee volwaardig en in de openbaarheid te worden gevoerd. Het moet dus ook goed te volgen zijn via internet. Daarbij moet ook rekening worden gehouden met het democratische gehalte; het kan naar onze mening niet zo zijn, dat de raadsleden die u als uw vertegenwoordigers hebt gekozen, worden gedegradeerd tot handopstekers en stemmentellers.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=142&terug=1", "body": "Woordvoerders: Hans Kraaijeveld en Emma vanBlom\n\n - Algemeen\n\n Zoals u ziet worden niet alle agendapunten hieronder behandeld. Mocht u vragen hebben over agendapunten die hier niet vermeld staan, dan kunt u daarover altijd een van onze fractieleden benaderen. \n\n - Agendapunt 6. Begroting 2011 stadsregio Rotterdam\n\n Dit punt had al eerder op de agenda van ABZM gestaan en toen werd het advies aan de commissie gegegeven niet met de begroting van de stadsregio in te stemmen, omdat de regio zich niet aan de taakstellende bezuiniging gehouden had. \u2018Afspraak is afspraak\u2019 vond men toen.Nu niet meer, want nu is het advies wel in te stemmen met de begroting. De PW vindt \u2018afspraak is afspraak\u2019 op zich een onvoldoende argument om iets af te wijzen. Dat bleek ook nu want uiteindelijk ging het om een bedrag van 1600 euro. Wat wij wel verontrustend vinden is dat er een taakstelling (bezuiniging) van 23 miljoen vastgesteld wordt zonder dat er duidelijkheid is hoe die ingevuld zal worden. Het zou heel goed kunnen dat er bezuinigingen komen die voor Westvoorne heel nadelig uitpakken. Op onze vraag wat er gebeurt als Westvoorne niet instemt met een bezuinigingsvoorstel, werd door de burgemeester (de portefeuillehouder) geantwoord dat er dan \u201ceen begrotingsprobleem is\u201d. Dat was voor ons een onduidelijk antwoord. Na enig doorvragen kwam er wel een duidelijk antwoord: \u201cHet algemeen bestuur stelt de begroting vast. Dat is een meerderheidsbesluit en daar zijn wij als Westvoorne aan gehouden\u201d. Dat maakte het voor PW onmogelijk om in te stemmen met de begroting van de stadsregio. Niet vanwege die extra 1600 euro, maar wel vanwege de onduidelijkheid over de invulling van die 23 miljoen aan bezuinigingen. \n\n - Agendapunt 7. Financi\u00eble consequenties wachtgeld voor wethouders\n\n Dit punt werd van de agenda afgevoerd, omdater volgens de andere raadsleden al voldoende over gezegd was tijdens de behandeling van de motie van treurnis in de raadsvergadering van 22 juni 2010. De motie ging echter niet over de financi\u00eble consequenties, maar om de door B&W verstrekte onjuiste en onvolledigei nformatie over het gebruik van de wachtgeldregeling. Maar, zoals al eerder is opgemerkt, is lezen en luisteren best wel moeilijk.\n\nWij hadden nog wel wat vragen. Zo hadden wij graag willen weten hoe het met zo\u2019n regeling zit wanneer wethouders vrijwillig minder uren gaan werken.\n\n - Agendapunt 8. Procedure verwijderen asbest bij de sloop van De Rots\n\n In bijlage 3 behorend bij dit agendapunt wordt gesteld dat het verwijderen van het astbest volgens de geldende normen uitgevoerd is en van de genomen stappen een overzicht is gegeven.Wat voor ons nog niet duidelijk is, is of de stappen allemaal op het juiste moment genomen zijn. Wij hebben daarom gevraagd bij de stappenlijst de data van de vergunningen te leveren. Klok heeft toegezegd die data te leveren. \u201cDie kan ik morgen te leveren\u201d zei hij. We hebben ze nog steeds niet ontvangen. Naar aanleiding van dit agendapunt hebben wij gevraagd de procedure voor sloop en herontwikkeling van locaties op de agenda te plaatsten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=150&terug=1", "body": "In deze vergadering hadden we graag een inhoudelijke discussie gevoerd over de zogenaamde 2% regeling en het kunstbeleid in het algemeen. Al enkele keren is duidelijk geworden dat het huidige \u2018beleid\u2019 weinig voorstelt en geen houvast biedt bij het nemen van beslissingen over soms grote sommen geld. Maar de heren Littooij en Jaap Heindijk wachten liever op een discussiestuk van de wethouder, in plaats van zelf het intitiatief te nemen en gezamenlijk met andere commissieleden idee\u00ebn hierover te ontwikkelen. Als dan de wethouder ook nog aangeeft dat hij niet van zins is iets te veranderen en ook weinig voelt voor het opstellen van zo\u2019n stuk, begrijpt u wel weer waar het naartoe gaat. De coalitie op zijn best. Maar goed, ook aan dit paard blijven wij sleuren, in de hoop dat er toch nog wat leven in zit.\n\nMet een volle publieke tribune werd twee maanden geleden door de coalitiepartijen kwistig met complimenten richting het college gestrooid, vanwege de grote voortvarendheid waarmee de paardennota nu werd aangepakt. Twee maanden later is er nog geen antwoord gekomen op de ingeleverde vragen, hebben we werkelijk geen idee wat er intussen is gedaan met de aanbevelingen en suggesties uit de commissie en is van een gedegen planning van activiteiten met tijdspad, waar de PW om had gevraagd, ook nog geen sprake. De wethouder heeft nu aangegeven dat de planning er volgende maand zal liggen.\n\nOmdat de nota over dit onderwerp vragen opriep, zeker in combinatie met de aangekondigde bezuinigingen op de vakleerkracht lichamelijk onderwijs, had de PW gevraagd de combinatiefunctie op de WOW-agenda te zetten, voor een inhoudelijke discussie tussen de commissieleden. Waar we niet om hadden gevraagd, maar wat we wel kregen was een zeer uitgebreide presentatie van de reeds bekende feiten door een ambtenaar, waarbij het overduidelijk werd dat alles zo mooi mogelijk werd voorgespiegeld. Daar heeft niemand dus iets aan, zal blijken wanneer straks de werkelijkheid een stuk schraler zal zijn dan het nu geschetste beeld, waar de coalitiepartijen natuurlijk tevreden mee waren. Want we gaan wel degelijk een aantal stappen terug in kwaliteit, hoe kan het ook anders als je ruim 30% minder uren inzet, maar bijna dezelfde uren gymles denkt te kunnen aanbieden. En ook bij dit onderwerp liet de commissie (en dus de raad) met graagte de idee\u00ebn over aan de ambtenaar, in plaats van zelf na te denken en te discussi\u00ebren over de inzet van de nieuwe combi-functionaris, die wel degelijk kansen biedt op een het optimaal benutten van kwaliteiten van medewerkers over de drempel van de eigen instelling. We zullen ons in de komende maanden proberen sterk te maken voor een goed debat over dit onderwerp, als onderdeel van een meer omvattend jeugdbeleid en vrijwilligersbeleid. Jaarplan jongerenwerk Stichting Push\n\nNa de aangekondigde (en intussen vastgestelde) bezuinigingen op het jeugdwerk door Stichting Push, dat na 2011 volgens plan van de coalitie zal verdwijnen, kwam nu nog het jaarplan van Push voor 2011 aan de orde. Namens de PW gaf Alice nog eens aan, welke taken met name door Push werden opgepakt en hoe belangrijk goed jongerenwerk is voor onze gemeente. Over de rapportage hadden we een aantal vragen, net als de andere fracties. Daarbij viel op dat de coalitiepartijen zich uitputten in veel en vaak ongegronde kritiek op de werkzaamheden en de rapportage van Push, ongetwijfeld om daarmee hun voorgenomen bezuiniging nog eens te rechtvaardigen. Waren de heren Littooij en Heindijk maar half zo kritisch over de stukken die de wethouders aan ze voorleggen, dan werd het misschien nog wat met deze raad. Littooij zette nog eens zijn onredelijke klaagzang in dat er een ton werd uitgegeven aan slechts 300 jongeren, waarop Gerrit Bussink van de PvdA opmerkte dat ook zomaar een ton werd uitgegeven voor een nog kleinere groep van 200 ondernemers. In de beantwoording wisten de vertegenwoordigers van Push de meeste kritiek overigens uitstekend te pareren. Men liet een goede indruk achter. We hopen (en daar moeten we natuurlijk ook zelf aan werken) dat ook na 2011 goed invulling gegeven zal worden aan het jeugdwerk in Westvoorne, met of zonder Push.\n\nDit was de laatste WOW-vergadering oude stijl. We zijn benieuwd hoe het straks allemaal gaat werken in de nieuwe vergaderstructuur. We zullen ons best doen en we streven er naar zo veel mogelijk belangrijke onderwerpen op de agenda te krijgen, voor een inhoudelijke discussie in de gemeenteraad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=147&terug=1", "body": "Nee, niet van onze vaste verslaggever. Maar dat had U zomaar kunnen denken, bij het \u2018artikel\u2019 over de goedgekeurde begroting in Westvoorne, vorige week in deze krant. Een zo op het oog redactionele bijdrage waarin op neutrale wijze verslag werd gedaan van de begrotingsbehandeling in de Westvoornse Raad. Zo leek het althans.\n\nOmdat ik de inhoud van het stuk helemaal niet in overeenstemming vond met wat er werkelijk was gepasseerd, besloot ik de krant te bellen om te vragen waarop het was gebaseerd. Toen werd al snel duidelijk wie de schrijver was. Arjen Littooij, fractievoorzitter van de plaatselijke CDA, had het ingestuurd, natuurlijk zonder zijn naam eronder te zetten, met de overduidelijke bedoeling u te laten geloven, dat het door een onafhankelijk, betrouwbaar iemand geschreven was. Zoekt u er alstublieft de Westvoornse Courant van vorige week nog even bij en oordeelt u zelf. Littooij gaat zelfs zo ver, zichzelf nog even aan te halen: \u2018fractievoorzitter Littooij spreekt van een mooi resultaat.\u2019\n\nDat de heer Littooij de indruk wil wekken dat de teruggedraaide bezuinigingen en het vervallen van de rioolbelasting voor garageboxen mede te danken zou zijn aan de coalitiepartijen, terwijl wij er al sinds het voorjaar op hebben aangedrongen, is tot daar aan toe, maar als hij beweert dat de bezuiniging op de vakleerkracht gymnastiek van de baan is, dan is dat een klinkklare leugen. Volgens de plannen van het college is de functionaris die zal worden aangesteld namelijk geen vakleerkracht en bovendien zal deze functionaris aanzienlijk minder tijd (een derde) aan de gymnastieklessen voor basisscholen gaan besteden.\n\nAls u leest dat de gemeente iets heeft toegezegd over bouw van sociale woningen in Rockanje, op aandringen van de coalitiepartijen, weet u zelf waarschijnlijk ook wel hoe laat het is: in de komende vier jaar moet ergens een \u2018onomkeerbaar besluit\u2019 hierover worden genomen. Nou, dat zet zoden aan de dijk! Onze motie waarin het college werd opgedragen uiterlijk 1 mei 2012 met de bouw van sociale woningen in Rockanje te beginnen, haalde het niet. Het moet natuurlijk niet te concreet worden, want hoe vager de toezegging, hoe makkelijker het college zich eruit kan draaien. Oordeelt u zelf maar of de verkiezingsbeloften van met name VVD en Gemeentebelangen hiermee worden ingelost, zoals Littooij suggereert. Rockanje is aan de beurt, was de kreet van de VVD. Aan de beurt om weer een oor aangenaaid te krijgen, zeker.\n\nDe bezuiniging op het jeugdwerk van Push in 2011 gaat gelukkig niet door. Maar voor 2012 moet er wel een deugdelijk, nieuw jeugdbeleid klaarliggen, vinden wij. Daar zullen we als Westvoorns bestuur samen de schouders onder moeten zetten. Een kwestie van onderling vertrouwen, maar ook een kwestie van vertrouwen van burgers in hun bestuur.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=133&terug=1", "body": "De door wethouder van Groenewegen beloofde uitleg over de kunst in de Meander was vooralsnog niet beschikbaar. De belofte werd geprolongeerd. De Partij Westvoorne zal het advies van de jeugdraad opvolgen en daaraan toevoegen dat er een evaluatie plaats zal moeten vinden na 6 maanden met de jongeren en een afvaardiging van de omwonenden. De jongeren kunnen in samenwerking met de wijkagent/omwonenden een aantal \u2018huisregels\u2019 opstellen waar een ieder tevreden mee kan zijn. Een positieve benadering zal werken. Te denken valt aan de volgende onderwerpen. Wij (de jongeren) zorgen ervoor dat onze ontmoetingsplaats schoon en mede daardoor aantrekkelijk en gezellig blijft. Wij blijven binnen de toegestane geluidsnormen. Bij problemen die onderling niet opgelost worden en het voortbestaan van de JOP in gevaar brengen, roepen we de hulp in van een volwassene. Dit kunnen ouders zijn, maar ook Stichting Push. Alice Vermeer van de Partij Westvoorne heeft zich vanuit de gemeenteraad beschikbaar gesteld om hieraan een bijdrage te leveren. De jeugdraad geeft aan in het advies dat ze niet kunnen/willen adviseren over langere openstelling van de Pit, omdat zij vinden dat dit een taak is van Stichting Push. De Partij Westvoorne is het volledig eens met de jeugdraad. Stichting Push is een professionele organisatie, die aantoonbaar goed werk verricht, met positief resultaat! De jongerenwerkers kennen de jongeren en de problematiek die zich voor kan doen. De gemeente Westvoorne heeft op dit moment een opdracht verstrekt die zich uitsluitend richt op het bieden van activiteiten aan jongeren binnen een voorziening zoals de Man en de Pit. Op 16 februari j.l. heeft een afvaardiging van de Partij Westvoorne, Emma van Blom en Alice Vermeer, een gesprek gevoerd met het bestuur en een Manager jongerenwerk. In dat gesprek werden zeer goede idee\u00ebn geboren: bijvoorbeeld het aanbieden van een maatschappelijke stage aan jongeren, die iets terug kunnen doen voor de maatschappij. Het langer openstellen van de Pit kan op deze wijze met minimale financi\u00eble middelen gebeuren. Door op professionele wijze een doorgaande lijn te cre\u00ebren, kunnen kinderen/jongeren van 0-23 jaar \u2018gevolgd\u2019 worden en voorkomen we dat er onzichtbare complexe problematiek ontstaat. Het overheidsbeleid schrijft dit ook voor. De PW stelt voor de professionals daarvoor inzetten en hen een duidelijk omschreven opdracht te geven. Tijdens het WOW overleg werd duidelijk dat onder andere het CDA de subsidie aan Push bij voorkeur \u2018aan de jongeren geeft\u2019. In zijn normale riedelmodus stelde Littooij dat hij liever zou bezuinigen, dat geld aan Push weggegooid geld is en dat hij het geld liever direct aan de jongeren zou willen geven om er iets mee te doen. En dat tweemaal in de rondte hopsakee... Het was overduidelijk dat VVD, Gemeentebelangen en CDA extra vriendelijk deden tegen de jongerenraad om die goedheid op zichzelf te laten afstralen. Ondertussen vochten Littooij en ook Heindijk van GB wel een robbertje uit met de PvdA, over de rug van dit onderwerp. De PW heeft hierop gereageerd, door te zeggen dat er onomstreden bewezen is dat, door de aanwezigheid van Push er minder overlast is in de gemeenten met als logisch gevolg minder kosten. De uitleg die de commissie van mevrouw Leerink van VCP kreeg over inclusief beleid, de methode Agenda 22, die uitgaat van beleid en participatie voor en door iedereen, met de nadruk op mensen met een beperking, was verhelderend en biedt het gemeentebestuur en de raad ook veel aanknopingspunten om te leren denken en werken met oog voor iedereen en ook alle belanghebbenden daadwerkelijk bij dit proces te betrekken. \n\n Alice Vermeer van de Partij Westvoorne had een presentatie geregeld door mevrouw T. Leerink en Chris Rogier, co\u00f6rdinator en trainer van Project Agenda 22, Versterking Cli\u00ebnten Participatie: De uitleg die de commissie van mevrouw Leerink van VCP kreeg over inclusief beleid, de methode Agenda 22, die uitgaat van beleid en participatie voor en door iedereen, met de nadruk op mensen met een beperking, was verhelderend en biedt het gemeentebestuur en de raad ook veel aanknopingspunten om te leren denken en werken met oog voor iedereen en ook alle belanghebbenden daadwerkelijk bij dit proces te betrekken.Alice Vermeer van de Partij Westvoorne had een presentatie geregeld door mevrouw T. Leerink en Chris Rogier, co\u00f6rdinator en trainer van Project Agenda 22, Versterking Cli\u00ebnten Participatie:\n\nWelkom door Alice Vermeer: Welkom aan de belangstellenden in het publiek, speciaal mevrouw C. Biemond, voorzitster van Stichting Gehandicapten Platform Anders Valide. Allereerst dank aan de verschillende partijen voor de instemming om namens de Partij Westvoorne de Methode Agenda 22 (inclusief beleid) op de agenda van WOW te zetten: \u2018Participatie in gemeenten en burgers als partners\u2019. Een ieder van u heeft \u2018burgerparticipatie\u2019 benoemd als aandachtspunt in het partijprogramma en nu kunnen we er vanaf vandaag concreet invulling aan gaan geven! De methode is ontwikkeld om burgers met beperkingen een stem te geven, maar ook bruikbaar voor participatie van andere doelgroepen.\n\n Presentatie door VCP: Een samenleving waaraan iedereen met en zonder beperking meedoet, een inclusieve samenleving. Burgers en gemeenten praten met elkaar. Burgers met een beperking denken mee. VN verdrag Werkmodel Agenda 22 en de standaardregels. Een standaardregel bevat een onderwerp dat betrekking heeft op het leven in een dorp of een stad. Bij de standaardregel zijn vragen geformuleerd. Door deze vragen gezamenlijk, zowel door de belangenorganisaties als door de beleidsmakers en politici, te beantwoorden, wordt duidelijk wat er nodig is om tot inclusief beleid te komen. Mevrouw Leerink gebruikt cultureel centrum \u2018de Man\u2019 als voorbeeld: een goede bewegwijzering (pictogrammen) in het pand is voor iedereen makkelijk, ook voor kinderen, ouderen en slechtzienden. Een oprit voor een rolstoel is ook prettig voor kinderwagens en boodschappenkarren. Aanpassingen achteraf zijn vaak kostbaar. Mensen met een beperking hebben vaak hele praktische idee\u00ebn die niet altijd per definitie \u2018duur\u2019 hoeven te zijn. Overeenkomsten tussen de WMO en de Werkmethode Agenda 22. Gelijke rechten en kansen voor iedereen. Iedereen moet kunnen deelnemen aan de samenleving. Beleid voor iedereen wordt samen gemaakt. Beiden gebruiken ICF als uitgangspunt en hulpmiddel voor maken van beleid. Compensatieplicht is voor beiden het uitgangspunt.\n\nDe heer Moes, directeur van de Catharinastichting gaf een uitgebreide uitleg over de verhuizing van de oude Swinshoek naar Stuifakker, de nieuwe naam van de enorme kolos naast het gemeentehuis. Hij probeerde de zorgen weg te nemen die door de Partij Westvoorne in de vorige commissie naar voren waren gebracht (en die overigens, zeker in verkiezingstijd, ook door andere partijen werden gedeeld). De heer Moes had een helder verhaal en ging zonder omwegen in op de vragen van de commissie.\n\n Duidelijk werd dat de Catharinastichting er alles aan doet om de verhuizing zo goed mogelijk te laten verlopen en ook de daaropvolgende gewenningsperiode. Maar als we bijvoorbeeld kijken naar een wens van de PW, een gezamenlijke maaltijd voor de mensen die soms na 20 jaar verzorging weer zelfstandig zouden moeten gaan koken, bleek dat weliswaar mogelijk, maar wel tegen betaling van 8,50 euro voor een driegangenmenu, waar de heer Moes naar eigen zeggen nog 2euro op moet toeleggen. Op \u2018maaltijden laten bezorgen\u2019 zit de Catharinastichting ook niet echt te wachten: \u2018Ik verkoop zelf ook maaltijden\u2019, aldus Moes. Hier ligt een taak voor de wethouder om namens de gemeente de verantwoordelijkheid te nemen voor het welzijn van de inwoners van de Swinshoek die naar Stuifakker verhuizen. De Partij Westvoorne is benieuwd naar zijn plannen en daden. De verhuiskostenvergoeding bleek overigens een sigaar uit eigen doos. In een schrijven dat na schorsing van de vergadering ineens op tafel lag, zelfs de afzender was niet duidelijk, werd melding gemaakt van het feit dat de gemeente in juni 2010 het WMO-loket spreekuur in de Swinshoek zal houden. Ook bureau sociale zaken zal in juni 2010 spreekuur houden in de Swinshoek. De PW heeft de wethouder gevraagd deze spreekuren voortaan in de Stuifakker te houden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=146&terug=1", "body": "Helaas heeft onze motie, waarmee de mogelijkheid geboden werd om via de koopgarant regeling een kortingspercentage van 30 tot 40% op te verkopen woningen van het woonbedrijf te regelen, het niet gehaald. Het gebeurt gelukkig regelmatig dat onze voorstellen op een later moment door het college wederom ingediend worden en dat zou ons in dit geval niet verbazen.\n\nAlle coalitiepartijen (VVD, CDA, GBW, D66) roepen om het hardst: \u2018Rockanje is aan de beurt\u2019. Wij moeten u echter teleurstellen: de beloofde sociale woningbouw komt er voorlopig niet. Onze motie met het verzoek om per mei 2012 te starten met de bouw van sociale woningen in Rockanje, haalde het niet. Volgens wethouder van Lith was 2012 niet haalbaar en dus vroegen wij: 2013 dan? Antwoord: \u2018nee\u2019, 2014?, \u2018nee\u2019, 2015? \u2018nee\u2019. Zelfs op onze vraag of de wethouder kon toezeggen dat er eind 2016 een aanvang met de bouw van die woningen gemaakt kon worden, bleef het antwoord: \u2018nee\u2019. Rockanje aan de beurt? Helaas niet.\n\nWij hebben zowel een amendement als een motie ingediend om de kwaliteit van het nieuw op te stellen jeugd- en jongerenbeleid te garanderen en de voorgestelde bezuiniging op Push op te schorten totdat er duidelijkheid is over dat nieuwe beleid. Gelukkig kon wethouder Groenewegen zich uiteindelijk in onze argumenten vinden. Zijn toezeggingen, om in 2011 niet te bezuinigen maar eerst nieuw beleid te ontwikkelen, waren duidelijk en daardoor konden wij onze motie en ons amendement intrekken. Wij zullen hem aan zijn toezeggingen houden.\n\nOns amendement over het kunstgrasveld voor OVV, heeft het niet gehaald. Wij vinden het heel droevig dat onze gemeente zo weinig geld over heeft voor sport. Dat belooft ook niet veel goeds voor de verhuizing van de voetbalvereniging Rockanje. Ook die zal ongetwijfeld geld nodig hebben om de nieuwe locatie goed te kunnen inrichten. Wij hopen dat er tegen die tijd nog geen sprake van gemeentelijke herindeling is, want dan zijn wij ons kapitaal uit het woningbedrijf kwijt en zal er voor geen enkele sportvereniging nog wat te halen zijn.\n\nGroenewegen was helaas verre van duidelijk over de verstrekte subsidie aan het Trefpunt en de gevolgen daarvan voor de vrijwilligersorganisaties Swor en Lasso. Swor en Lasso zijn al jaren werkzaam in de Swinshoek en de Leemgaarde waar zij met name recreatieve programma\u2019s en onder andere politieke debatavonden verzorgen. Dit allemaal met een heel klein budget.\n\nDoordat de gemeente in samenwerking met de Catharina Stichting nu besloten heeft WZW-Trefpunten in de Swinshoek en de Leemgaarde te organiseren, waarvoor in 2011 48.000 euro subsidie beschikbaar gesteld wordt (de jaren daarna 25.000), terwijl Swor en Lasso het met nog geen 1000 euro per jaar moet doen, dreigen Swor en Lasso in een oneerlijke concurrentiestrijd met de Trefpunten ten onder te gaan.\n\nEr zijn allerlei drastische bezuinigingsmaatregelen ingevoerd, waarmee de extra gelden voor het nieuwe collegebeleid in schril contrast staan. Zo krijgt Westvoorne nu naast een wethouder economie (Klok) ook een nieuwe ambtenaar economie en een eigen ondernemersloket. Maar volgens ons moet economische beleid juist in samenwerking met de omliggende gemeenten (ISVP) ontwikkeld worden. Dat is niet alleen zinvoller, maar scheelt ook heel veel geld. Naar aanleiding van het door ons ingediende amendement merkte Klok letterlijk op: \u2018dat wat moet, regionaal zal worden aangepakt, maar dat ook lokaal zaken nodig zijn\u2019. Eerlijk gezegd een behoorlijk vage uitspraak. Wat is er zo dringend lokaal nodig dat daarvoor zoveel budget beschikbaar gesteld moet worden. Klok hield vol dat het loket en de ambtenaar er moeten komen en dat daar in 2011 100.000 euro voor nodig is. De coalitiepartijen waren het daar volledig mee eens.\n\nEn dat, terwijl er nog geen economisch beleid ontwikkeld is. We gaan het geld vast uitgeven, maar we weten nog niet waaraan. De Partij Westvoorne vindt dit een slechte zaak.\n\nHet slechte nieuws is dat er van dat doeltreffende meten meteen weer niets terecht komt, want ons amendement, waarin we stelden dat het interactieve planproces voor het glastuinbouwgebied Tinte ge\u00ebvalueerd moet worden, werd de coalitie afgewezen.\n\nDit interactieve planproces wordt nota bene nog steeds als goed voorbeeld van interactief beleid en burgerparticipatie aangehaald. Terwijl de meerderheid van de deelnemers zich niet in het proces noch in het eindresultaat kon vinden en het ontwerpbestemmingsplan uiteindelijk door het college maar niet verder in behandeling genomen werd. Wij vragen ons echt af wat hier mee beoogd wordt. Wil het college wat leren of wil het koste wat kost de eigen fouten goedpraten?\n\nHoewel het ons gedeeltelijk gelukt is de begroting bij te sturen, zijn er toch een aantal zaken ongewijzigd gebleven. Met name het uitblijven van sociale woningbouw, het vasthouden aan een lokaal economisch beleid en het niet uitvoeren van noodzakelijke evaluaties ten behoeve van goed burgerparticipatiebeleid hebben ons doen besluiten niet in te stemmen met de begroting.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=154&terug=1", "body": "Ten eerste, omdat er in de raad van Westvoorne tot op heden geen discussie of debat heeft plaatsgevonden over de mogelijke ontwikkeling van de strandhuisjes tussen de 1e en de 2e Slag van het badstrand van Rockanje en ten tweede omdat de burgers in het totaal niet betrokken zijn geweest bij dit, voor de schaal van onze gemeente, grootschalige, recreatieve project.\n\nNatuurlijk vinden wij dat een signaal vanuit de bevolking dat niet terzijde gelegd kan en mag worden. Maar in de eerste plaats zijn wij van mening, dat, omdat de tot nu gevolgde procedure om eventueel tot een besluitvorming te komen over deze strandhuisjes niet correct geweest is, er in de raad formeel over de wenselijkheid en de haalbaarheid van de strandhuisjes gesproken moet worden en dat de burgerij van Westvoorne in deze formeel om haar mening gevraagd moet worden.\n\nWat wij uiteindelijk bereiken willen is dat de besluitvorming over de mogelijke ontwikkeling van de strandhuisjes vanaf vanavond op een open en transparante wijze zal verlopen en dat de raad in dat besluitvormingsproces haar verantwoordelijkheden neemt.\n\nDe raad behoort, volgens haar kaderstellende taak, de randvoorwaarden voor de strandhuisjes, d.m.v. een raadsbesluit, vast te stellen. Dat is niet gebeurd. Sterker nog, dit college en deze coalitiepartijen hebben zich er nadrukkelijk over uitgesproken dat niet te willen, waarbij wij wel de indruk hebben dat niet alle fracties op de hoogte waren van de fase waarin het traject zich bevond en dat hun kaderstellende verantwoordelijkheid in gevaar was. Iedereen weet dat de raad bij de ontwikkeling van de Swinshoek precies op dit punt, en waarschijnlijk ook niet opzettelijk, gefaald heeft. Dat kwam uiteindelijk duidelijk uit het rekenkamer onderzoek aan het licht. De belangrijkste aanbeveling uit het rekenkameronderzoek was dan ook: \u2018raad gij zult uw kaderstellende rol beter vervullen\u2019 en dat hebben we plechtig, d.m.v. een raadsbesluit beloofd. Laten we die belofte dan ook waar maken.\n\nEn er is meer beloofd. Er is door college en coalitie de belofte van burgerparticipatie gedaan. Recentelijk heeft de burgemeester nog in de kranten gezegd: \u2018tijdens de vorige coalitieperiode is het betrekken van de bevolking bij de besluitvorming reeds in gang gezet en sinds de nieuwe gemeenteraad is aangetreden is er sprake van \u2018coproductie\u2019. Het bepalen van beleid vindt nog meer in samenwerking met de burgers plaats.\n\nIn de \u2018Visie beheer en inrichting gemeentelijk duinterrein Rockanje\u2019 van maart 2008staatdat de functies en de ruimtelijke verdeling van het gemeentelijk duinterrein in grote lijnen vastliggen in het Provinciaal Streekplan (RR2020) en het BP Landelijk gebied Westvoorne uit 2007 en dat er weinig reden is deze ter discussie te stellen. Voorts dat nieuwe ontwikkelingen getoetst dienen te worden aan Natura 2000 doelen (die onder nationale en internationale natuurbeschermingswetten vallen), maar dat vanuit \u2018recreatie en toerisme\u2019 en \u2018natuur en landschap\u2019 wel een duidelijke kwaliteitsverbetering mogelijk is (p.12+14).\n\nIn de Beleidsnotitie strand Rockanje van september 2008, waarin de Toekomstvisie voor de komende vijf jaar vastgelegd wordt (tot 2013 dus), staat nog eens nadrukkelijk dat het strand bij Rockanje binnen twee aanwijzingsbesluiten in het kader van Natura 2000 valt, te weten Voornes Duin en de Voordelta en dat het strand daarmee valt binnen het netwerk van beschermde natuurgebieden op het grondgebied van de lidstaten van de Europese Unie. Dat betekent dat niet alles zomaar kan en mag op het strand. Toch wil de gemeente, zo staat in de beleidsnota, de mogelijkheden voor bepaalde groepen recreanten en sporters verruimen en stelt daarom in die beleidsnota voor om: Kitesurfen, windsurfen, plankzeilen en het berijden van paard, pony of menwagen binnen bepaalde tijden toe te staan.\n\nEigenlijk kan van dit voorontwerp gezegd worden, dat het in overeenstemming is met wat er in de hierboven genoemde documenten over de recreatieve ontwikkeling van Westvoorne beschreven staat. Hetgeen er op neer komt dat natuur en recreatie op evenwichtige manier samen moeten gaan en dat er gestreefd moet worden naar een verbetering van zowel de natuurlijke kwaliteiten als de recreatieve voorzieningen binnen onze gemeente. Van strandhuisjes is geen spoor te bekennen.\n\nVan de in deze visie uitgewerkte scenario\u2019s is gekozen voor scenario 3: een \u2018ambitieuze inrichting\u2019. Dit scenario is verder uitgewerkt in een inrichtingsplan met bestaande en nieuw aan te leggen wandel- en ruiterpaden en de aanleg van twee speelweiden/speelbos. Daarnaast is het plan gericht op het herstellen alsmede het cre\u00ebren van de duinvegetaties.\n\nIn de periode augustus 2008 en september 2009 zijn er gesprekken gevoerd tussen de gemeente en de heer van Buuren en zijn BV Mebuma Hospitality over het plaatsen van strandhuisjes op het Rockanese strand. In de betreffende correspondentie heeft de gemeente Westvoorne tot oktober 2009 volgehouden, dat extra bebouwing in de vorm van strandhuisjes binnen het geldende bestemmingsplan Zeegebied 1999 niet was toegestaan, omdat de maximale bebouwingsmogelijkheden van de betreffende gronden reeds nagenoeg volledig waren gebruikt. Naast recreatieve belangen zouden ook de belangen van de ruimtelijke ordening en natuur in overweging genomen moeten worden.\n\nVoordat ik verder op het omslagpunt in ga, kan samenvattend over de besluiten vanaf 2008 tot aan begin 2010 gezegd worden dat het behoedzaam omgaan met onze natuur de leidraad vormde voor verdere recreatieve ontwikkelingen, dat de besluiten zorgvuldig genomen zijn, dat er sprake is geweest van consistent beleid en dat de burgers voldoende over besluiten ge\u00efnformeerd werden.\n\nDit is een opmerkelijk document, want tot onze verbazing zien we dat het gevolg van deze zienswijze is, dat het Ontwerpbestemmingsplan Zeegebied Westvoorne (van 15 december 2010), dat op dit moment nog ter inzage ligt, volledig aangepast is aan de door Libeton & partners ingediende zienswijze. En niet alleen dat, de aanpassing gaat zo ver dat er geen apart bestemmingsplan meer nodig is om de strandhuisjes te realiseren, omdat speciaal daarvoor een wijzigingsbevoegdheid opgenomen is (dat geldt overigens ook voor ontwikkelingen rond het Oostvoornse Meer).\n\nDe Partij Westvoorne stemde niet in met de nota omdat wij, ondanks de verzekering van wethouder Klok staande de vergadering, dat deze nota slechts een visie was en dat onderwerpen zoals de strandhuisjes apart ter besluitvorming aan de raad voorgelegd zouden worden, bang waren dat met deze nota een blanco cheque gegeven zou worden aan het college\n\nToch is die ontwikkeling nu in gang gezet, zoals te lezen is in het persbericht van de gemeente van 17 januari 2011, en wel zonder dat daar een raadsbesluit aan ten grondslag ligt.\n\nIs het college en met name de verantwoordelijk wethouder, dit keer de heer Van Lith, zich bewust van het verstrekken van deze onvolledige of onjuiste informatie?\n\nZelfs bij het bespreken van de criteria voor de strandhuisjes in de ABZM vergadering van 29 november 2010 heeft de wethouder daar niets over gezegd. Er werd w\u00e9l duidelijk gesteld, dat het niet bedoeling was dat de raad de criteria d.m.v. een besluit zou vaststellen.\n\n3. In de Advies en Besluitenlijst van 16 november 2010, 2 weken v\u00f3\u00f3r de betreffende ABZM vergadering, wordt gesteld dat het college besloten heeft in te stemmen met het Ontwerpbestemmingsplan \"Zeegebied Westvoorne\", inclusief de opname van de wijzigingsbevoegdheid voor de strandhuisjes en de mogelijkheid van de appartementen bij De Stormvogel. Voorts staat er dat het Ontwerpbestemmingsplan ter kennisname gebracht zal worden aan de raadscommissie VROM en daarna ter inzage zal worden gelegd. Het was de taak van de wethouder geweest om de commissie tijdens de ABZM vergadering van 29 november specifiek in te lichten.\n\nHet college is verplicht de raad actief informatie te verschaffen over alles wat de raad voor de uitoefening van zijn taken nodig heeft (artikel 160, 169 en 180).\n\n4. Ook over de opgenomen vrijstellingsbevoegdheid in het BP, op grond waarvan de raad, na het vaststellen van het BP helemaal geen recht van spreken meer heeft als het over die huisjes gaat, heeft de wethouder gezwegen.\n\n3. bent u van mening dat het feit dat de strandhuisjes als een \u2018projectvoorbeeld\u2019 genoemd worden in de Nota Westvoorne Natuurlijk-recreatief voldoende rechtvaardiging is voor de ontwikkeling van dit project is?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=151&terug=1", "body": "Beste medeburgers, het is al weer even geleden dat ik wat voor u op de website heb gezet. Bij deze haal ik dat weer in. Voor mij begon de maand december met de VROM commissievergadering. Mijn laatste vergadering als voorzitter. Ik moet u zeggen dat ik uiteindelijk wel plezier begon te krijgen in die vergaderingen. Niet alleen omdat ik lol had in het voorzitter spelen, maar vooral omdat de aangeboden onderwerpen zich leenden voor goede discussies. De VROM leden kweten zich dan ook van harte van hun taak. In deze laatste vergadering van het jaar kwam onder andere Olaertsduyn aan de orde. In een korte presentatie lichtte Laurens haar plannen toe, om vervolgens door de commissie geducht aan de tand gevoeld te worden. Kortom, een prima vergadering in een goede sfeer.\n\nAls voorbereiding op de nieuwe vergaderstructuur had de burgemeester een avond voor de raadsleden en fractie assistenten belegd. Deze avond werd verzorgd door een externe partij. Ik heb deze avond ervaren als een hoopvolle opmaat voor de toekomst. Buiten de volledige fractie van de VVD en de voorman van het CDA was iedereen aanwezig. In een goede sfeer werd druk uitgeoefend met de diverse aangereikte technieken.\n\nIn dezelfde week had de burgemeester tevens een avond belegd om over de vergadercultuur en de onderlinge verhoudingen in de raad te praten. Net als de vorige bijeenkomst misten we wederom de voltallige VVD fractie en eveneens de voorman van het CDA. Bij de eerste bijeenkomst werd dit nog als een gemis ervaren, dat was nu wel over. Alle aanwezigen op ondergetekende na waren het erover eens dat we gezamenlijk aan een verbetering moesten werken. Dit wil niet zeggen dat ik tegen verbetering ben, echter in mijn ogen kan je slechts verbeteren en processen veranderen indien een grote meerderheid dat wil. Daar wringt nu de schoen. VVD en CDA mogen toch wel als trekkers van de coalitie worden gezien, en als deze partijen zich distanti\u00ebren van dit soort initiatieven dan zegt dat wel wat. Maar goed, de sfeer was wederom prima en besloten werd door te gaan op de ingeslagen weg. Gemeentebelangen en D66 voegden daar nog aan toe dat ook zonder VVD en CDA te willen. Kortom hoopgevend, maar eerst zien dan geloven. In ieder geval was het voor mij aanleiding om vol goede moed aan de voorbereiding van de raadsvergadering te beginnen.\n\nIn deze laatste vergadering van het jaar stonden een aantal interessante onderwerpen op de agenda. Onderwerpen die zich zonder meer leenden voor goede discussies. Maar helaas het recent geleerde ten spijt vervielen de coalitiepartijen al snel in hun oude patroon. Dit patroon is vooral simpel. Achter het college aanhobbelen en de gelederen gesloten houden.\n\nDit begon al bij de behandeling van de bouw verordening. De discussie spitste zich toe op de vraag of er nu wel of niet een burgerlid in zou moeten. Onze Jeroen Noordermeer kwam met prima argumenten om dat burgerlid er toch vooral in op te nemen. Helaas de coalitie vond, ondanks het feit dat ze volmondig toegaven dat het burgerlid tot nu toe een aanwinst was gebleken, dat het nu niet meer nodig was. Met de toezegging om na een jaar eens te evalueren nam zij genoegen. Ik ben benieuwd wat de wethouder hiervan op papier gaat zetten. Immers hoe meet je succes, zonder de wens de vader van de gedachte te laten zijn.\n\nToen gingen we het over de bijgestelde exploitatieopzetten hebben van de bouwplannen aan de Ruy en Hoefweg/Valweg. Over dit onderwerp had de PW veel vragen gesteld in de ABZM commissie vergadering. Deze werden door dhr. Van Montfort op een prima wijze schriftelijk beantwoord. Helaas viel de beantwoording pas 6 uur voor de vergadering op de mat. In plaats van een goede discussie te voeren over het hoe en waarom leidde de eerste en tweede termijn tot niets meer dan het aannemen van het stuk. Westvoorne is weer 2.5 miljoen armer en nog geen stap opgeschoten. Ik vind het een beschamende vertoning dat de meerderheid van de raad op basis van een niet up to date financi\u00eble rapportage zonder vragen instemt. Maar goed, het zij zo. Inmiddels zijn de bestemde reserves op en wachten we vol spanning de nieuwe tegenvallers af. De suggesties van de inspreker, Simon Barendregt, werden als nuttig ervaren, maar totaal niet begrepen. Toch is er naast alle ellende ook wel wat leuks te melden. Bij \u00e9\u00e9n van mijn interrupties, in dit geval bij de heer Sjoukes, vond het CDA het nodig te reageren. Blijkbaar vond zij haar coalitiegenoot niet in staat zelf adequaat te reageren. Tja, het is natuurlijk ook op eieren lopen als je maar \u00e9\u00e9n stemmetje meer hebt.\n\nBij het agendapunt 2e bestuursrapportage, waarover de PW in de commissie ABZM al het een en ander had gezegd, was er ook weinig nieuws onder de zon. Blijkbaar had geen van de partijen in de gaten dat er weer fors aan de voorzieningen werd toegevoegd (ruim 2 miljoen) en dat de reserve dorpsvernieuwing ten laste van woonbedrijf werd aangevuld met bijna 1 miljoen. Blijkbaar verwacht het college nog nieuwe tegenvallers.\n\nZoals u leest, zie ik toch al gauw ergens de humor van in. Zo ook bij de behandeling van ons initiatief voorstel met betrekking tot de vergaderstructuur. De PW had al diverse malen geageerd tegen de loskoppeling van het debat en de raadsvergadering. In onze ogen zou de raadsvergadering verworden tot een hamersessie, terwijl juist het debat het interessante onderdeel is. Tevens bleek tijdens de trainingssessie dat er nogal wat skills van de voorzitter worden verwacht om een debat in goede banen te leiden. Tijdens de behandeling van het stuk had niemand vragen. Echter de coalitie misbruikte de stemverklaring om PW uit te maken voor onbetrouwbaar, oncollegiaal en meer van dat soort geladen termen. Ik vind dit ronduit laf en onbehoorlijk. Immers door in een stemverklaring een partij aan te vallen ontneem je deze de kans te reageren. Jammer dat zulke ervaren politici zich verlagen tot dergelijk gedrag.\n\nMet name de reactie van de VVD heeft me verbaasd. Ruim anderhalf jaar heeft de VVD fractievoorzitter in de werkgroep gezeten voor de nieuwe structuur, en nog voordat we er echt mee zijn begonnen, ziet ze in dat het niet gaat werken. Wakker geschud door de PW, om dan vervolgens tranen met tuiten te huilen dat het geen raadsbreed voorstel is geworden ( compleet met VVD logo ). In een vorige reactie heb ik naar het college aangegeven dat ze of hun werk moesten doen of een andere baan moesten zoeken. Hard, maar zo zit ik er wel in. Inmiddels zie ik dat een aantal collegeleden die handschoen oppakt. Chapeau, u bent er nog niet, maar ga door zo.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=152&terug=1", "body": "Hoewel ik geen Tintenaar ben, voel ik me natuurlijk toch wel met die pittige kern verbonden. Onze jongens gingen op Tintestein op school en daarvoor natuurlijk naar de Snatertjes. Het jaarlijkse Tintefeest staat rood omlijnd op de kalender aangegeven. Eigenlijk onvoorstelbaar dat een zo kleine kern zo fantastisch samenhangt. Als ik dan met paard en wagen door het dorp rij dan valt me wel een aantal zaken op. Zo is Tintestein met het verenigingsgebouw en de kerk eigenlijk een gehuchtje op zich. Dan even niets (de kade) en dan kom je in het dorp. Natuurlijk stapvoets anders ben je er al weer uit. De Weidehof is met zijn wei natuurlijk ideaal voor het Koninginnendagfeest, maar is toch een beetje een aangebouwd pukkeltje, wat geen recht doet aan Tinte. Begrijpt u me overigens niet verkeerd, natuurlijk wel gewoon laten staan die Weidehof.\n\nMaar hoe gaan we Tinte nu verder uitbreiden? Gaan we de hoogte in? Bouwen we nieuwe pukkeltjes eraan? Gaan we langs de kade richting Tintestein bouwen? We gaan het zien. Toch wil ik nog een andere mogelijkheid belichten. Overigens \u00e9\u00e9n die ik \u201cgepikt\u201d heb van San Francisco. Daar is aan het water in de jaren 60 een leuke wijk ontstaan op het water \u201cSausolito\u201d. Een onderkomen toen voor hippies en kunstenaars.\n\nMet het juist afgeronde kreekplan hebben we in en rond Tinte ook veel mooi en vooral leeg water gekregen. Laten we daar nu eens 20 tot 30 woonboten in leggen, geschikt voor bewoners die oog hebben voor de natuur. En dan het liefst een beetje opvallende kleuren. Een compleet waterwijkje, selfsupporting met zonnepanelen, windmolentjes. Dit zou overigens prima passen in \u201cWestvoorne natuurlijk actief\u201d. Stelt u zich eens voor: een wijkje in hoofdzaak toegankelijk via het water, geheel gericht op de natuur, mogelijk met kunstenaars, en zo kan ik nog wel even doorgaan. Of dit het moet worden is natuurlijk de vraag, misschien zijn er nog veel betere idee\u00ebn te bedenken. Ik hoop dat dit voorbeeld u aanzet tot creativiteit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=153&terug=1", "body": "Zoals u zich misschien herinnert, lanceerden de oppositiepartijen Partij Westvoorne en PvdA eind vorig jaar een enqu\u00eate over de wenselijkheid van 77 tot 100 strandhuisjes op het strand tussen de Eerste en de Tweede slag in Rockanje. Inmiddels hebben zo'n 400 mensen daar op gereageerd en 96% van hen heeft, veelal met redenen omkleed, aangegeven waarom zij tegen de komst van deze zandbunkertjes zijn. Ik bedoel dat niet denigrerend hoor, want als er uiteindelijk door een meerderheid van de bevolking van Westvoorne aangegeven zou worden dat men deze huisjes wenst, dan zij het zo. Maar het gaat de PW nu in de eerste plaats om het besluitvormingsproces, dat eenvoudigweg nog steeds niet heeft plaatsgevonden. Sterker nog, er is nog niet in de gemeenteraad over gesproken, want de coalitiepartijen stemden, telkens als de PW het weer probeerde, tegen het agenderen van dit onderwerp. Wel presenteerde wethouder Klok in een ABZM commissievergadering doodgemoedereerd de gedetailleerde criteria van de strandhuisjes, voordat er dus in principe over de wenselijkheid of de haalbaarheid was gesproken in de gemeenteraad en de burgerij gevraagd was naar haar standpunt. Ook schijnt er nu al een aantal aanbiedingen van exploitanten bij de gemeente op tafel te liggen, hetgeen toch op zijn minst merkwaardig genoemd kan worden.\n\nEn als je het recente interview met Ies Klok op radio en tv Rijnmond nog eens beluistert, dan hoor je duidelijk dat hij geen boodschap heeft aan wat de burger vindt, dat er voldoende ruimte is voor onze handdoekjes en dat we dus maar moeten ophouden met zeuren. En dat vindt de Partij Westvoorne nou juist niet. Eerst zal er op een fatsoenlijke wijze in de raad over gesproken moeten worden en daarom heeft de fractie van de PW dan ook een extra raadsvergadering aangevraagd. De onderstaande brief aan de burgemeester maakt een en ander duidelijk.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=145&terug=1", "body": "Wat gaat Partij Westvoorne nog leren?\n\n Dinsdag 22 juni bracht ik een bezoek aan de raadsvergadering van de gemeente Westvoome. Wat opviel was dat Partij Westvoome (PW) niet op de inhoud van de agendapunten debatteerde, maar voortdurend punten van orde vroeg. Eenmaal werd om schorsing van de vergadering gevraagd. Waama PW, zoals gebruikelijk, als eerste het woord kreeg bij de hervatting van de vergadering. Men kon echter niet aangeven waarom er om schorsing was gevraagd. \"We wilden even overleggen\", was het antwoord van de heer Kraaijeveld, maar geen van de raadsleden begreep of het nou wel ging om de inhoud van het agendapunt.\n\n PW, die als nieuwkomer meteen in de gemeenteraad kwam met 5 zetels, gedroeg zich tijdens de laatste openbare coalitiebespreking in het gemeentehuis al als een Stalinistische partij. Nu drie maanden na de verkiezingen stelt zij alles in het werk om een vergadering voortdurend te ontregelen. Zo lijkt het wel. Als buitenstaander vraag je je af of de leden van PW wel de stukken lezen en zo ja: 'begrijpen zij de materie wel?' Aan de vragen die gesteld werden (overigens zijn daar de commissies voor) en de opmerkingen doet het ergste vrezen.\n\n Door deze handelwijze van PW is het nu achteraf begrijpelijk waarom mevrouw Van Blom destijds de Partij van de Arbeid met ruzie heeft verlaten en dus toen ook de gemeenteraad. Politieke partijen bestaan bij de gratie van meningsverschillen en inzichten. Daar is niks mis mee. Maar als men geen inzicht heeft in zaken dan heeft men ook niets te zoeken in een gemeenteraad. Leidend moet zijn voor een raadslid; het dienen van het algemeen belang! Dit laatste zie ik bij PW nog niet zomaar gebeuren.\n\n Voor de voorzitter van de gemeenteraad, burgemeester De Jong, heb ik groot respect. Hij stelt toch alles in het werk om de raadsvergadering ordelijk te laten verlopen. Ondanks zijn inspanning kon niet voorkomen worden dat op 22 juni de raadsvergadering om middernacht, twaalf uur, de vergadering pas gesloten werd. Dit alles is rechtstreeks te verwijten aan PW.\n\n LJ.Laaij, Oostvoome\n\nReactie op het artikel van L.J. Laaij d.d. 30 juni 2010 in Weekblad Westvoorne\n\n Laaij, de gewezen fractievoorzitter van de VVD, meent de Partij Westvoorne te moeten vergelijken met een stalinistische partij. Dat is onacceptabel, zeker voor een gewezen politicus, die zou moeten weten waar het stalinisme voor staat.\n\n Stalin en Hitler worden altijd in \u00e9\u00e9n adem genoemd als dictators in een totalitair systeem, die hun macht zeker stelden door middel van onderdrukking, terreur en het vermoorden of in strafkampen opbergen van politieke tegenstanders. Leugens over politieke tegenstanders werden daarbij vaak als middel gebruikt om die moorden of opsluitingen te rechtvaardigen.\n\n Stalins politiek werd, als radicale en gewelddadige uitwas van het communisme, drie jaar na de dood van Stalin onder het bewind van Chroestjev veroordeeld als zijnde misdadig. Helaas zijn er nog steeds totalitaire regimes en helaas worden er nog steeds leugens over politieke tegenstanders verteld. Het schijnt moeilijk te zijn iets van de geschiedenis te leren. \n\n Iedereen met een heel klein beetje verstand van politiek zal begrijpen dat een partij als de Partij Westvoorne, in wier partijprogramma burgerparticipatie centraal staat, het tegendeel is van een totalitair systeem. Burgerparticipatie staat voor het betrekken van burgers bij de politieke besluitvorming, terwijl een totalitair systeem burgers door middel van terreur aan de wil van de politieke machthebber onderwerpt.\n\n Aangezien Laaij blijk geeft een zeer onzorgvuldig denker en schrijver te zijn, laat ik de rest van zijn uitlatingen over de PW en haar fractievoorzitter maar buitenbeschouwing. Ik denk, dat iedereen wel begrijpt dat ook die nergens op slaan. Wie zich een oordeel wil vormen over de wijze waarop de PW de raadsstukken bestudeert en van commentaar voorziet, raad ik aan onze website (www.partijwestvoorne.nl) te bezoeken, met ons te komen praten of een keer een raadsvergadering te komen bijwonen.\n\n Omdat Laaij een prominent lid is van de lokale VVD en nog steeds als adviseur van de huidige fractievoorzitter optreedt, verwacht de Partij Westvoorne van zowel de fractie als het bestuur van de VVD dat zij publiekelijk, dat wil zeggen in het Weekblad Westvoorne, afstand zullen nemen van zijn artikel en de daarin door hem ingenomen stellingen.\n\n Namens de Partij Westvoorne,\n\n Emma van Blom", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=143&terug=1", "body": "Woordvoerders: Emma van Blom en Leo Gelderland\n\n - Algemeen\n\n Hieronder treft u per agendapunt de tekst aan van hetgeen wij in eerste termijn over de verschillende agendapunten naar voren hebben gebracht. Verder treft u onder \u2018Nabeschouwing VROM 30 juni 2010\u2019 een algemeen beeld van het verloop van de vergadering aan.\n\n - Agendapunt 6. Uitgangspunten bestemmingsplan glasintensiveringsgebied Tinte\n\n Wij hebben van het begin af aan en keer op keer gewaarschuwd voor de onhaalbaarheid van het ontwerpbestemmingsplan dat nu ter ziele is. Wanneer het toenmalige college van B&W, waarvan twee W\u2019s en de B wederom deel uitmaken van het nieuwe college, en de verschillende fracties naar ons, toen nog als burgers en naar vele anderen, zijnde tuinders, burgers, de LTO en de Verontruste Burgers, geluisterd hadden, dan was veel eerder het besluit genomen om een ander plan te ontwikkelen. Er ligt nu dus een ander plan. Jammer alleen dat het met de inrichting van de ZO hoek opnieuw onmogelijk tot uitvoer gebracht kan worden. \n\n Er is heel veel geld, tijd, kostbare jaren voor ondernemers en zenuwslopende jaren voor zowel ondernemers als burgers, verloren gegaan met als resultaat dat er weer een nieuw voorontwerp bestemmingsplan voor het hele intensiveringsgebied Tinte opgesteld moet worden.\n\n\n\n Om te weten hoeveel er tot nu toe uitgegeven is aan een plan dat uiteindelijk niet uitvoerbaar bleek te zijn, wil de Partij Westvoorne graag een overzicht ontvangen van alle kosten, vanaf het opstarten van het nieuwe glasplan met Urbland, de Wijde blik, Twynstra Gudde, inclusief de ambtelijke kosten.Wij zullen later ongetwijfeld nog terugkomen op al het geld dat aan het vorige onuitvoerbare plan uitgegeven is, maar we zullen ons nu beperken tot wat er voor ligt.\n\n Hierbij merken wij op dat we best over dit plan willen praten, maar dat we zolang er geen businesscase ligt geen standpunt innemen.\n\n - Als eerste de vraag of de commissie het met de plaatjes van Twynstra Gudde moet doen? Blijkbaar wel, want er zijn geen stukken toegevoegd. Laten we dus maar meteen zeggen wat wij missen:\n\n a. de financi\u00eble onderbouwing\n\n b. een duidelijk overzicht van de verschillen t.o.v het vorige ontwerpbestemmingsplan\n\n c. een toelichting op die verschillen\n\n d. een samenvatting van deze presentatie waaruit duidelijk wordt wat de samenhang tussen de verschillende onderdelen is en wat de totale betekenis van dit plan is.\n\n - Moet uit hetgeen wij gepresenteerd gekregen hebben, opgemerkt worden dat alles wat niet aangepast is, blijft zoals dat in het, nu uit de procedure genomen, ontwerpbestemmingsplan, was opgenomen?. Zoals b.v. het geplande agrarische bedrijventerrein? Is dit een soort spelletje \u2018zoek de verschillen\u2019?\n\n - Hoe staat het met het bedrijf aan de Rik? De eigenaar heeft de gemeente brieven gestuurd, ook over de bereikbaarheid van zijn bedrijf i.v.m. het afsluiten van de Rik, is daar ooit antwoord op gekomen?\n\n - Aangezien het onmogelijk is agrarische gronden te onteigenen voor glas (eveneens een agrarische bestemming) en de gronden van de twee knelpunten (dat zijn dus percelen van burgers die daar al heel lang wonen) gedeeltelijk een agrarische bestemming hebben, is het onjuist te stellen dat de gemeente een actieve rol zal gaan vervullen indien individuen voor een blokkade zullen zorgen. De PW is overigens ook absoluut tegen de aangekondigde onteigening. \n\n - Met de onmogelijkheid van onteigening staat de voorgestane ontwikkeling van de ZO hoek volledig op losse schroeven. Er wordt iets beloofd wat niet waar gemaakt kan worden.\n\n - Wij zien het nut van die hele nieuwe ontwikkeling van de ZO hoek ook niet in. Laat het zoals het was, maak het mogelijk glasrechten te verhandelen en het zal zich vanzelf voor een groot gedeelte groen ontwikkelen, zeker wanneer een afstandsmaat van 50 m gehandhaafd blijft.\n\n - De nieuwe voorgestane ontwikkeling gaat ook ruimtelijk helemaal niet werken, omdat het door de toevoeging van woningen veel te klein wordt voor glastuinbouw (onteigening gaat niet).\n\n - Met het oog op de recreatieve ontwikkeling, waar ook steeds sprake van geweest is, past een paardenbedrijf er prima. Woningbouw is zeker nu een extra risico, dus zie daarvan af.\n\n2. Aangaande de genoemde afstandsmaten vindt de PW : nieuwe bouwvlakken op 50 m afstand van de woonbestemming en nieuw glas op 25 m afstand.\n\n 3. Van een bouwvlak is veel meer overlast mogelijk dan van glas (geluidsoverlast Wkk\u2019s/verkeer).\n\n 4. In onderling overleg zijn afstanden te verkleinen (grondruil/gebruik van gronden).\n\n 5. Het is belangrijk om het soort groen vast te stellen: hakhout, meidoorn, elzen, in overleg met het ZH landschap.\n\n 6. Inzake de 12 en 5 ha. moeten tuinders uit het buitengebied voorrang hebben. Daarna tuinders uit Tinte. Alleen nieuwe bouwvlakken voor tuinders uit het buitengebied. Zorg dat er een reserve pot blijft. Geef het daarom niet uit handen aan een projectontwikkelaar, want die heeft maar \u00e9\u00e9n doel: zo snel mogelijk de gronden uitgeven. Dan krijgen we een herhaling van vroeger en zitten we binnen de kortste keren weer met het probleem van bedrijven die geen kant meer op kunnen. Bedrijven moeten een toekomstperspectief houden en dat neem je weg door weer nieuwe tuinders uit bijvoorbeeld het Westland in een al relatief klein glastuinbouwgebied toe te laten. \n\n 7. Waarom die knip in de Rik? Ons lijkt dat alleen voordelen voor Brielle op te leveren, wat levert dat voor Westvoorne op? U wilt toch het vrachtverkeer op de Westvoorneweg weren? Die wordt nu juist extra belast. Bovendien wordt de Ruigendijk ook veel zwaarder belast (heen en terugrijdend vrachtverkeer).\n\n 8. Een nieuw voorontwerp bestemmingsplan, met inspraak mogelijkheid lijkt ons noodzakelijk.\n\n 9. Het is duidelijk dat het de bedoeling is om de december maand open te stellen voor het indienen van zienswijzen. De PW vindt dat schandalig, na al deze ellende!\n\n Tot zover ons commentaar op wat er nu voorligt.\n\n - Agendapunt 7. Kredietaanvraag ontwikkeling Kerkplein\n\n Het is moeilijk om op grond van deze tekening te zeggen dat er een goed plan ligt. Wij zeggen niet dat het er niet ligt, maar we kunnen het onvoldoende beoordelen.\n\n Daarbij komt dat wij grote waarde hechten aan het oordeel over dit plan van de Businessclub en hetgeen van hun inbreng in deze kredietaanvraag opgenomen is, stelt ons niet gerust. Wij zouden graag het volledige commentaar van de Businessclub zien. In dit voorstel staat dat een aantal van hun voorstellen overgenomen zijn. Dat is voor ons te vaag. Wij willen weten welke voorstellen zij gedaan hebben en we willen ook een onderbouwing zien van dat gedeelte van hun voorstellen dat door de gemeente is afgewezen.\n\n Kortom, wij zouden graag zien dat er een discussie over dit plan georganiseerd wordt met het woonbedrijf, de Businessclub, de commissie VROM en natuurlijk met omwonenden, belanghebbenden en ge\u00efnteresseerden. \n\n Dan over het beschikbaar stellen van het krediet. Wij verwachten bij de aanvraag van een dergelijk bedrag een financi\u00eble onderbouwing. Nu wordt er uitsluitend een bedrag genoemd. Er is een begroting gemaakt door IOB en die begroting had bij deze aanvraag moeten zitten. Wij kunnen echt op grond van een getal niet zeggen \u201cja hoor, doe maar\u201d... Daarbij komt dat alle projecten in Westvoorne ver over budget gaan. Welke zekerheid is er dat dat bij dit project niet zo zal zijn? En hoe nauwkeurig is deze begroting?\n\n - Agendapunt 8. Aanpassing contract Bockx Vastgoed inzake Hoefbrink\n\n Wij zouden graag het contract met Bockx willen zien. Om te voorkomen dat we dat voortaan bij de behandeling van dergelijke stukken steeds opnieuw moeten vragen, willen wij voorstellen voortaan standaard dergelijke contracten bij de stukken voor de vergaderingen te voegen.\n\n Er wordt gesteld dat zowel van de zijde van Bockx als de gemeente offers gebracht worden. Dat lijkt ons niet het geval te zijn, om de volgende reden:\n\n - Bockx levert ca. 6 ton euro in op de 2-onder-1-kap woningen (6 woningen x 1 ton) en 34.000 euro op de geschakelde woningen (8 x 34 = 272.000).\n\n - Hij levert in totaal dus \u00b1 875.000 euro in, maar de woningen worden allemaal kleiner. Hoeveel kleiner wordt er niet bij gezegd.\n\n - De gemeente levert 725.000 euro op de grondprijs in plus de subsidie van 94,000 euro. In totaal zo\u2019n 820.000 euro.\n\n - Dat wil zeggen dat Bockx 875.000 \u2013 820.000 = 55000 euro inlevert tegenover de 820.00 euro van de gemeente.\n\n - Per saldo levert Bockx helemaal niets in, want hij heeft al aangegeven de woningen te zullen verkleinen. Een halve ton is heel makkelijk terug te verdienen met het verkleinen van 14 woningen. Het gaat daarbij immers om nog net geen 4.000 euro per woning.\n\n Dan is er nog iets vreemds met die subsidie: om die subsidie te ontvangen moet er per 1 juli 2010 met de werkzaamheden begonnen zijn. Dat is morgen. De PW vraagt zich af of de werkzaamheden al begonnen zijn, zonder de uitkomst van deze vergadering af te wachten? Is het geld dus al toegezegd en zitten wij hier voor de schone schijn? Voor zover wij dat hebben kunnen beoordelen zijn de grondwerkzaamheden inderdaad begonnen, of is dat niet het geval? Graag een duidelijk antwoord. \n\n N.B. In de vergadering wordt duidelijk dat de voorbereidende werkzaamheden inderdaad zijn begonnen en dat het heien de dag na de vergadering zal beginnen. \n\n Is er door Bockx een bankgarantie van 1,2 miljoen euro afgegeven waar de gemeente op 2 januari 2011, eventueel, gebruik van kan maken?\n\nDie mensen waren er allemaal getuige van dat wat in de agenda werd geschoven omdat de Partij Westvoorne had gevraagd agendapunt 8 (aanpassing contract met Bockx vastgoedontwikkeling) deels achter gesloten deuren te behandelen, omdat er gevoelige informatie behandeld zou worden. Ze mochten ook allemaal meemaken dat mevrouw Krajenbrink van de VVD meteen met een spitsvondige vraag hierover kwam: \u2018Waarom dit nodig was, deze partij (de PW dus) was toch zo voor openheid?!\u2019 Nou, die konden we toch maar mooi in onze zak steken. Mevrouw Krajenbrink had weer eens pal gestaan voor het welzijn van Westvoorne. Op haar manier dan. Later bleek overigens, en dat werd door vriend en vijand onderschreven, behalve door mevrouw Krajenbrink dan, dat we niet voor niets gevraagd hadden een deel van de bespreking besloten te doen.\n\nHet glas\n\n Maar goed: eerst het glas. Alweer een presentatie door Twynstra Gudde, nu over de zuid-oosthoek van het intensiveringsgebied, waar bewoners die opkomen voor hun recht om hun fijne woonplek te behouden intussen gewoon twee knelpunten zijn. Het zal je maar overkomen. \u2018Uitgangspunten bestemmingsplan glasintensiveringsgebied Tinte\u2019 heette het agendapunt en de commissie werd om een oordeel gevraagd.\n\n De coalitiepartijen hadden er wel vertrouwen in natuurlijk, daarmee volledig voorbijgaand aan wat door de insprekers aan de commissie was voorgelegd. Bewoner Wies de Boer was nogmaals heel duidelijk: \u2018Wij zullen nooit vrijwillig afstand doen van onze tuin en instemmen met de verplaatsing van een deel daarvan ten behoeve van glastuinbouw.\u2019 Dan was er mevrouw Zwinkels, die sprak namens een zestal bedrijven in het gebied die zich op verschillende manieren belemmerd zagen in een economisch gezonde uitvoering van hun bedrijf, waarvoor uitbreiding essentieel lijkt te zijn. Wat te denken van een bedrijf dat de komende 10 jaar de kans loopt dat de gemeente het bedrijf mogelijk opkoopt om groen aan te leggen\u2026.. of toch niet?! Dat is natuurlijk geen basis om plannen te maken voor je bedrijf.\n\n\n\n Dan was er nog een bedrijf dat juist in de achtertuin van de andere inspreker wilde uitbreiden. Het woord onteigening zweefde boven de vergadering. In de presentatie werd dat aangewakkerd door de zinsnede: \u2018Alleen actieve rol (gemeente) bij nieuw glas als individuen noodzakelijke ruilverkaveling blokkeren.\u2019 Waarmee meteen de vrijwilligheid waarvan men spreekt werd gerelativeerd. Wethouder Klok gaf op vragen aan dat onteigening juridisch heel lastig, zo niet onmogelik zou zijn, dat werd eerst nog onderzocht. Op onze vraag of hij tot onteigening zou overgaan, als dat juridisch mogelijk zou blijken, wilde hij niet ingaan. Dat werd afgedaan als een \u2018what-if\u2019 kwestie. Jaja, maar als je niet van plan bent te onteigenen, waarom zou je dan de juridische (on)mogelijkheid nog onderzoeken?!\n\n\n\n Duidelijk werd dat de problemen nog lang niet opgelost zijn. Onbegrijpelijk dan ook dat de complimenten voor de daadkracht en snelle besluiten, en andersom voor de steun, van coalitiepartijen naar college heen en weer vlogen. Als de twee bewoners voet bij stuk houden valt het hele plan in duigen. En wat dan? Dat was volgens Klok alweer zo\u2019n \u2018what-if\u2019 situatie.\n\n Er bestaat echter ook nog zoiets als Plan B: Zeker als plannenmakerij al jaren voortsukkelt en de resultaten niet breed gedragen worden, is het goed een alternatief plan achter de hand te hebben.\n\n Overigens werd staande de vergadering duidelijk dat Twynstra Gudde gemachtigd is namens de gemeente toezeggingen te doen over aankoopvoorstellen van bedrijven. Dat gaat een stuk verder dan adviseren of plannen maken. Het bureau werkt echter wel geheel in stijl van de gemeente, want na de taxatie van 16 april jl. had het tuindersbedrijf niets meer vernomen.\n\n Dan de \u2018kredietaanvraag ontwikkeling Kerkplein Oostvoorne\u2019.\n\nLaten we beginnen met vast te stellen dat het een goede zaak is, dat deze plek in Oostvoorne ontwikkeld wordt en hoewel de zaken iets mooier worden voorgesteld dan ze zijn (er is weliswaar met de Business Club gesproken, maar of die werkelijk zo tevreden was met hoe de input op waarde werd geschat, is sterk de vraag) lijkt het met deze plek eindelijk de goede kant op te gaan. Pluspunt is ook dat de plannen met Westvoorne Onderdak zijn afgestemd, om een indruk te krijgen in welke mate de geplande bouw aansluit bij de vraag uit de markt. \n\n\n\n Vragen waren er nog wel te stellen, want er werd per slot van rekening wel een krediet van ruim 3 miljoen euro aangevraagd. Geen bedrag om achterover te leunen en je mond te houden. Er werd in de vergadering nog uitgelegd dat de laatste tijd in de regel geplande budgetten met 20% werden onderschreden en dat eigenlijk doorgaans juist 10% te hoog wordt ingezet, om niet te veel prijs te geven aan marktpartijen. Zou dat echt zo werken? Die bedrijven zijn toch niet gek?! Maar goed, een snelle rekensom op basis van deze percentage leerde dat hoewel om een krediet van 3.265.000 euro werd gevraagd, men zou kunnen volstaan met zo\u2019n slordige 900.000 minder! Maar ons werd door de ambtenaar uitgelegd, dat het grootste deel van de som de aankoop van de grond betrof en die aankoop was weer niet onderhevig aan de 20% en 10% minder en meer\u2026\u2026. De grond zo door het gemeentelijk woonbedrijf moeten worden gekocht van de gemeente, zodat je je kan afvragen of voor zo\u2019n vestzak-broekzak constructie \u00fcberhaupt een krediet nodig is.\n\n\n\n In de commissievergadering hebben we als PW aangegeven te zullen instemmen. Het plan en de manier waarop het tot stand is gekomen, mag dan misschien niet perfect zijn, er zijn heel wat stappen in de goede richting gezet en uiteindelijk zullen er ook naar ons idee mooie woningen verrijzen aan het Kerkplein, die aansluiten bij de vraag van de inwoners.\n\n Maar misschien moeten we over de financi\u00ebn toch nog wat vragen stellen.\n\n\n\n Vanwege het deels besloten karakter, kwam na de uitleidende schermutselingen van deze vergadering dan nog de \u2018Aanpassing contract met Bockx Vastgoedontwikkeling inzake Hoefbrink\u2019 aan de orde.\n\n Na het besloten deel kwam de aanpassing van het contract ter sprake. Dit onderwerp was ter discussie geagendeerd. De contractwijziging zou niet aan de gemeenteraad worden voorgelegd. En als u dan bedenkt dat de bouw diezelfde dag (het was inmiddels na twaalven) een aanvang zou moeten nemen en de wethouder van geen uitstel of alternatieve optie weten wilde, zult u inzien dat we niet voor niets moesten vaststellen dat hier wederom sprake was geweest van een grote poppenkast, wat heen en weer gepraat waarna de coalitiepartijen meegingen met de wethouder. Een vaststelling waarvan mevrouw Krajenbrink van de VVD natuurlijk afstand nam. Tja, wat moet ze anders?!\n\n Maar goed, de inhoud: Bockx Vastgoedontwikkeling ziet vanwege de veranderde markt geen kans de woningen te verkopen die hij nog zou bouwen bij de Meander. Dat lukt alleen als de prijs een stuk naar beneden gaat. En anders kan er van bouwen voorlopig helaas niets komen en blijft de grond (nu nog net van de gemeente) braak liggen, met als gevolg rentekosten en alweer een onafgebouwd project.\n\n\n\n Geen fijn vooruitzicht en dus stelde wethouder voor de grondprijs voor Bockx te verlagen om zo de verslechterde economische situatie het hoofd te bieden. Daarbij zouden volgens de wethouder de vastgoedontwikkelaar en de gemeente beide offers moeten brengen. De gemeente verlaagt de grondprijs met 725.000 euro, de bouwer verlaagt de prijzen van twee typen huizen met respectievelijk 101.000 en 34.000 euro. Dan maakt de gemeente nog aanspraak op een subsidie van 94.500 euro, als de bouw voor 1 juli wordt gestart en die subsidie gaat ook naar de bouwer. Rekent u even mee? Het gaat namelijk om precies te zijn om 6 x 101.000 + 8 x 34.000 = 878.000 aan prijsverlaging van de huizen en daartegenover staat dat de gemeente Bockx 725.000 + 94.500 = 819.500 euro schenkt. Totale kosten voor Bockx: 878.000 \u2013 819.500 = 58.500 euro. Totale kosten voor de gemeente (uw geld dus\u2026) 819.500 euro! Westvoorne neemt dus het ondernemersrisico van Bockx over en betaalt de rekening voor de verslechterde economische situatie. De bouwer kan in deze moeilijke tijden gewoon zijn gebruikelijke marges hanteren. En het geringe bedrag (halve ton) dat de bouwer inlevert kan hij terugverdienen omdat de huizen wat kleiner mogen worden dan eerst afgesproken. Dan was er nog iets geks, de wethouder sprak over de grond verkopen aan de bouwer, zo stond het ook in het voorstel, maar in een besluitenlijst van het college, van twee dagen daarvoor, wordt weer gezegd dat de gemeente de grond rechtstreeks aan de kopers van huizen verkoopt, zonder dat Bockx daartussen zit. Wethouder Van Lith, die we hier naar vroegen natuurlijk, begreep er niets van, kon het zich ook niet voorstellen.\n\n Zo werd dus in de discussie duidelijk dat slechtere economische tijden de bouwer niet deren; de gemeente betaalt immers de rekening, maar aan de andere kant ontstond juist onduidelijkheid over aan wie de gemeente de grond nu eigenlijk verkoopt.\n\n De andere fracties hadden dezelfde rekensom niet gemaakt en men keek ook wel op van deze cijfers, de onduidelijk over wie wat aan wie verkoopt bleek ook nieuw, maar dat alles was geen aanleiding om de wethouder niet te volgen in zijn voornemen de grondprijs te verlagen.\n\n\n\n Wat de PW betreft was het een veel betere optie geweest, voor de gemeente ook veel voordeliger \u2013 in deze barre tijden \u2013 om de bouwer de gelegenheid te bieden af te zien van aankoop en ontwikkeling. Bouwers staan de rij om aan het werk te gaan en we hadden zo ook de gelegenheid gemaakt om woningen te projecteren die wel in overeenstemming zijn met de nieuwe economische tijden. En als je zo mensen de kans biedt een echt betaalbare woning te kopen of hren, dan mag de grondopbrengst voor de gemeente best naar beneden wat de PW betreft, zolang het de bewoners ten goede komt, en niet \u00e9\u00e9n enkele vastgoedondernemer.\n\n Het zou allemaal anders worden met dit bestuur, maar intussen is er in de woningbouwplannen Formido en Hoefbrink dus alweer zo\u2019n 2 miljoen gemeenschapsgeld aan subsidie naar twee bouwbedrijven gegaan. Die slaan zich zo wel door de barre tijden heen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=156&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=160&terug=1", "body": "Hierbij de moties en amendementen die de Partij Westvoorne indiende gedurende de raadsvergadering van 5 april 2011. De meeste hebben betrekking op de voorgenomen Glasuitbreidingen in het intensiveringsgebied, maar zowel het amendement 'Rockanje is aan de beurt' als de motie 'Voetbal Vereniging Rockanje' hebben te maken met de niet realistische plannen van college en coalitie om woningen te bouwen aan de Nieuwe Achterweg in Rockanje. De Partij Westvoorne is met algemene stemmen v\u00f3\u00f3r het bouwen van betaalbare woningen in Rockanje, maar dan niet pas in 2015 of 2016, zoals college/coalitie nu voorstaan, maar volgend jaar! Nu een krediet verlenen van een ton voor een actie die bij voorbaat niet haalbaar is, lijkt ons pure nonsens. Dan moeten we over een jaar weer gaan vragen wat er met die ton gebeurd is, terwijl er in Rockanje nog geen spa in de grond is gegaan. Wij pleiten voor logische en gestructureerde plannen en niet voor luchtkastelen.\n\nHoewel in de reactie op de zienswijze gesteld wordt dat de gemeente het van belang acht om sturing te geven aan de ontwikkeling bij de (ruimtelijke) invulling van het gebied (zie pag. 6 zienswijzen), zijn wij van mening dat die sturing juist uit handen gegeven wordt door het totale gebied een glas bestemming te geven (A-GTI) en de invulling aan de markt over te laten. Er wordt weliswaar gesteld dat vestiging van nieuwe bedrijven of uitbreiding van glas zonder bestaande rechten alleen via een wijzigingsbevoegdheid mogelijk is, maar juridisch gezien ligt het recht op glas wel vast in het BP. Daarmee wordt het niet toepassen van die wijzigingsbevoegdheid vrijwel onmogelijk. Dat was anders geweest wanneer uitgegaan was van het bestaande BP landelijk gebied en er dan met zo\u2019n wijzigingsbevoegdheid gewerkt zou gaan worden. Dan was sturing vanuit de gemeente wel mogelijk geweest.\n\nVoor tuinders is dit plan bovendien vanuit economisch oogpunt ook niet goed. Er ligt nu weliswaar overal een glasbestemming op, maar er moet dik betaalt worden voor iedere vierkante meter extra glas. Maar liefst 5 euro per m2 en hoe dat geregeld gaat worden is nog onduidelijk. Moet er bijvoorbeeld al betaald worden voor een weg die nog niet verbreed wordt en die misschien wel nooit verbreed gaat worden?\n\nTer vergelijking in Pijnacker wordt tussen 50 cent of 2,50 euro aan exploitatiekosten betaald en dan heb je het over een groot glasconcentratiegebied met de infrastructuur die daar bij hoort.\n\nEr wordt gesproken over een verplaatsingsmogelijkheid van in totaal 16 ha. Maar is het nog wel aantrekkelijk om naar het intensiveringsgebied te gaan? Zeker nu recentelijk door de Provincie bepaald is dat voor de glastuinbouwbedrijven in het buitengebied niet langer de beperking van 2 ha geldt. Waarbij niet vergeten moet worden dat in het buitengebied die 5 euro per m2 aan exploitatiekosten niet betaald hoeft te worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=159&terug=1", "body": "Ten tijde van de discussie over de dorpsvernieuwing in Rockanje \u2013 al weer een jaar of twintig geleden, ik had bezwaar gemaakt tegen het bestemmingsplan \u2013 kreeg ik na een oproep in de lokale krantjes rond tweehonderd reacties uit de burgerij. Ik vond dat veel, maar het toenmalige college van B en W en de raad schamperden dat 200 brieven niets voorstelden. Daardoor uitgedaagd heb ik toen door het huis-aan-huis laten bezorgen van een \u2019open brief\u2019 een minireferendum gehouden. Resultaat: 2300 schriftelijke steunbetuigingen.\n\nWaarom deze herinnering? Die lokale partij is er inderdaad gekomen. De verrassend sterke opkomst van de Partij Westvoorne bij de jongste raadsverkiezing bewijst, dat er \u2013 en dat geldt zeker voor Rockanje \u2013 tussen toen en nu geen steek veranderd, laat staan verbeterd is. Immers: als Partij Westvoorne en PvdA gewag maken van 400 reacties op de vraag over de wenselijkheid van strandhuisjes tussen de Eerste en Tweede Slag, dan wordt er opnieuw kleinerend op gereageerd. Ook nu bagatelliseert de coalitie: wat stellen 400 reacties nu helemaal voor; 1.4 procent van de 14. 000 inwoners\u2019.\n\nHet is tot de gevestigde partijen blijkbaar nog steeds niet doorgedrongen dat de start van een nieuwe partij met vijf zetels in de gemeenteraad zowel uniek als veelzeggend is hoe een groot deel van de kiezers de wijze van politiek bedrijven in Westvoorne ervaart. Als 400 dorpsgenoten de moeite nemen om op een beperkt verspreide oproep te reageren gaat daar een veel groter ongenoegen achter schuil dan de coalitie tot zich wil laten doordringen, zo illustreert mijn ervaring twintig jaar geleden. Vierhonderd spontaan gegeven reacties duiden op een veelvoud aan tot nu toe zwijgende sympathisanten.\n\nDe weerstand tegen de toen doorgedrukte dorpsvernieuwing (de tweede supermarkt, waar alles om draaide, is er nog steeds niet ) is vergelijkbaar met de argwaan tegen de wijze waarop ons nu de strandhuisjes worden \u2018gepresenteerd\u2019. Voeg daarbij de ervaring met de manier waarop ons de Nieuwe Swinshoek - tegen achteraf terecht bevonden bezwaren in - door de strot is gedrukt en het is duidelijk waarom men in Rockanje besluitvorming over de strandhuisjes met de grootste achterdocht volgt en eerlijk gezegd niet vertrouwt. Integendeel: de coalitie heeft hier nog geen enkel krediet opgebouwd. Het trieste is dat de gang van zaken rond de strandhuisjes dat gevoel bevestigt.\n\nVia internet heb ik de raadsvergaderingen op 3 en 15 februari gevolgd. Ik ben er van geschrokken hoe coalitie en oppositie met elkaar omgaan \u2013 het is erger dan ik vermoedde. In de toonzetting waarop coalitiewoordvoerders over de strandhuisjes spreken ervaar ik onwil om naar tegengeluiden te willen luisteren, het debiteren van clich\u00e9s uit een aantal nota\u2019s en een slaafs dekken van het coalitiecollege. E\u00e9n in de beleving van de coalitie verkeerd woord in een overigens terechte motie van de oppositie en de motie wordt meteen hoog van de toren blazend verontwaardigd als \u2018motie van wantrouwen\u2019 onaanvaardbaar verklaard. In de toon waarop de coalitie de oppositie bejegent klinkt dedain in de woorden hoe de gevestigde partijen over de politieke debutanten in de raad oordeelt.\n\nMisschien komt dat ook wel doordat drie van de vier fractievoorzitters in de coalitie in Oostvoorne wonen en \u00e9\u00e9n in Tinte. In dat verband is het veelzeggend dat de enige in Rockanje wonende fractievoorzitter tegen de strandhuisjes is. Voor de op Oostvoorne geori\u00ebnteerde coalitie is het strand in Rockanje een ver van mijn bed show. Zoals indertijd de sluiting van het autostrand in Oostvoorne daar begrijpelijk veel meer beroering teweeg bracht dan in Rockanje. Dat maakt de vraag gerechtvaardigd in welke mate kiezers uit Rockanje zich in deze gemeenteraad vertegenwoordigd kunnen voelen. Van de coalitie wonen zes van de acht raadsleden in Oostvoorne, \u00e9\u00e9n in Tinte en \u00e9\u00e9n in Rockanje. Kiezers in Rockanje hebben door het door de coalitie ten toongespreide machtsvertoon niets over hun eigen grondgebied in te brengen. Van de oppositie wonen drie leden in Tinte, twee in Rockanje en twee in Oostvoorne. Met andere woorden: de inwoners van Rockanje zijn met drie van de vijftien raadsleden zwaar in de raad ondervertegenwoordigd. Dat zou nog niet zo bezwaarlijk zijn ware het niet dat het enige lid van de coalitie dat in Rockanje woont (en dan nog in het buitengebied) \u2013 zo hij het gevoelen van zijn dorpsgenoten al wil uitdragen - gebonden is aan coalitiediscipline, omdat anders het toch al gekunstelde politieke kaartenhuis in elkaar stort.\n\nIk heb al eerder laten blijken niet op voorhand tegen strandhuisjes op het strand van Rockanje te zijn. Waar bij mij echt de schoen wringt is het feit dat de gehele wijze van opereren van het allereerste begin af aan niet goed voelt. Teveel zaken blijken binnenskamers al beklonken te zijn zonder dat we er als inwoner van Rockanje ook maar aan hebben kunnen ruiken, laat staan een mening hebben kunnen vormen, laat staan nog de mogelijkheid krijgen die mening te laten horen. De procedure is bestuurlijk vakkundig dichtgetimmerd. Daar kom je als inwoner van Rockanje niet meer aan te pas. Sterker: dat hoeft ook niet, verklaarde de verantwoordelijke wethouder in die extra raadsvergadering. Burgerparticipatie ? \u2018We hoeven toch niet overal burgerparticipatie op toe te passen\u2019. Dat is een heel veel zeggend antwoord van een wethouder van D66-komaf, die optredend namens een \u00e9\u00e9nmansfractie zijn functie slechts dankt aan de behoefte van de vier gevestigde partijen om 46 procent van de kiezers \u2013 blijkens hun stem op Partij Westvoorne veel ontevreden kiezers - buiten spel te zetten. Voeg daarbij het gegeven dat de standpunten in de coalitie ter wille van de noodzakelijke eenheid als in beton gegoten vaststaan. Dat veroorzaakt, zeker in Rockanje, een gevoel van machteloosheid omdat argumenten, zowel voor als tegen, er niet meer toe blijken te doen. Raadpleging van de kiezer wordt autoritair afgewezen. Dat werkt verlammend op de burger die de gang van zaken nog blijft volgen. Het gaat toch zoals het hier in Rockanje blijkbaar altijd met grotere projecten moet gaan: dorpsvernieuwing mislukt, Raadhuislaan naar de knoppen, de nieuwe Swinshoek op de verkeerde plek. Strandhuisjes? Ze drukken gewoon door.\n\nHet maakt het niet zo moeilijk om nu al te voorspellen hoe de discussie over de strandhuisjes in Rockanje gaat aflopen. Libeton & Partners Woningontwikkeling in Rotterdam / Capelle zal volgend jaar tussen de Eerste en Tweede Slag die 85 zomerhuisjes wel gaan bouwen, zo schat ik in.\n\nUit de toelichting op het bestemmingplan Zeegebied Westvoorne valt af te leiden dat dit \u2013 blijkens de site op internet zeer respectabel \u2013 ontwikkelingsbedrijf in het duurdere segment van woning- en kantorenbouw de strandbal aan het rollen heeft gebracht. Er waren slechts enkele zienswijzen ingediend. Verrassenderwijs betrof \u00e9\u00e9n van de zienswijzen het verzoek van Libeton om de mogelijkheid tot het realiseren van strandhuisjes in het bestemmingsplan op te nemen. Mij intrigeert dan de vraag hoe Libeton met zijn idee juist in Rockanje terecht is gekomen. Of Libeton vlooit in de Rotterdamse regio alle ontwerp - bestemmingsplannen na op lucratieve ontwikkelingslocaties, \u00f3f Libeton heeft vanuit het raadhuis of \u00e9\u00e9n van de adviserende bureaus een hint gekregen dat er in Westvoorne wat de halen is.\n\nFeit is dat Libeton als enige ontwikkelaar van de inspraakprocedure gebruik heeft gemaakt en daarbij meteen al een plan aanbood met het vriendelijke verzoek daarvoor tussen de Eerste en Tweede Slag het juridisch fundament te storten. Pas daarna zijn andere \u2013 meest lokale \u2013 ondernemers wakker geworden. Aan te nemen is dat deze van minder gewicht zijn dan dit volledig voor dergelijke projecten geoccupeerde ontwikkelingsbedrijf met sprekende voorbeelden \u2013 zij het nergens op een strand - elders in de regio.\n\nTussen haakjes: wat me verbaast \u2013 en irriteert \u2013 is dat het de gemeente Westvoorne niet gelukt is om in de afgelopendertig jaar een behoorlijk bestemmingsplan voor woningbouw in Rockanje te ontwikkelen en nu binnen drie maanden full speed bezig is de bouw van 85 strandhuisjes voor bezoekers van buiten het dorp mogelijk te maken. Richt die energie liever op de bouw van 85 echte woningen voor je eigen inwoners.\n\nEen overval ja. In het eerste ontwerp voor de herziening van het bestemmingsplan Zeegebied Westvoorne kwam het woord strandhuisjes \u00fcberhaupt nog niet voor. Dat verscheen voor het eerst pas in de publiciteit in de beleidsnota voor toerisme en recreatie 2010 \u2013 2020 \u2018Natuur-actief\u2019. Als voorbeeld van een project dat de verblijfsrecreatie zou kunnen vergroten. Niet meer dan dat: een suggestie hoe de aantrekkingskracht van Westvoorne als recreatiegemeente kan worden verbreed.\n\n\u2018Het bouwen van strandhuisjes betekent bouwen in het kwetsbare en veelbezochte duingebied. Bij een eventuele ontwikkeling zal rekening gehouden moeten worden met aantasting van natuurwaarden en de gevolgen voor uitstraling van het strand. Er zal daarom een zorgvuldige afweging tussen de natuurwaarde en de meerwaarde van de ontwikkeling moeten worden gemaakt. De meeste ondernemers en betrokken organisaties staan positief tegenover het toelaten van strandhuisjes. Belangrijk is wel dat uitgegaan wordt van een bijzonder concept en een relatief beperkt aantal. Om de ontwikkeling bedrijfseconomisch haalbaar te maken is een hoeveelheid van 50 tot 60 huisjes noodzakelijk\u2019.\n\nOpnieuw een constatering: er is een vraag ingediend strandhuisjes te mogen bouwen; er bestaat dus nog geen plan. Voor de ge\u00efnteresseerde kiezer \u2013 en dat zijn we in Rockanje als het over het strand gaat bij wijze van spreken allemaal \u2013 is dat een redelijk geruststellende mededeling. Immers: het coalitiecollege heeft geen besluit genomen en je mag toch verwachten dat er alvorens de boven gemelde vraag wordt beantwoord en een definitief besluit wordt genomen er een beleidsstuk verschijnt waarin het college ingaat op de aantasting van natuurwaarden, de uitstraling van het strand, de afweging tussen natuurwaarde en de ontwikkeling van strandhuisjes. Toch geen geringe aandachtspunten. Daarbij is het interessant te weten hoe provincie, waterschap, natuurmonumenten en Rijkswaterstaat op een dergelijk plan reageren. Als het in dertig jaar door gebrek aan medewerking niet is gelukt een simpele wandelboulevard langs of op de duinrand aan te leggen, zijn 85 strandhuisjes aan de voet van dezelfde duinrand nu wel acceptabel?\n\nBovenal mag je er op rekenen dat er ruimte in de tijd wordt gecre\u00eberd om de bevolking bij zo\u2019n toch in de publieke ruimte ingrijpend project te kunnen betrekken. Het strand is voor Rockanezen meer dan een drie kilometer lange kuststrook van Punt tot Haringvlietdam. Ook al kom je er niet elke dag: het strand maakt wel degelijk deel uit van je dagelijkse leefomgeving. Het is \u00e9\u00e9n van de aantrekkelijkheden waarom Rockanezen in Rockanje wonen. Zoals het autostrand in Oostvoorne deel uitmaakte van het welbevinden om in Oostvoorne te wonen. Jammer genoeg had de gemeente Westvoorne de sluiting van het autostrand niet in eigen hand, de bouw van strandhuisjes op het strand van Rockanje wel.\n\nDaar is in de eerste plaats het feit dat de afwegingen tussen de voor- en nadelen (zoals in Natuur-actief opgesomd) niet zijn gemaakt. Over de al of niet wenselijkheid van bebouwing van het strand (want dat is de bouw van 85 strandhuisjes) is nooit meer gesproken. Slechts op grond van de summiere aanname dat strandhuisjes bijdragen aan verbreding van de verblijfsmogelijkheden en goed zijn voor de lokale economie liet het coalitiecollege een lijstje eisen opstellen, waaraan strandhuisjes tussen de Eerste en Tweede Slag dienen te voldoen. De reactie van het coalitiecollege beslaat niet meer dan een A-viertje. De vraag \u2018doen we het of doen we het niet\u2019 is niet aan de orde geweest.\n\nDe vier coalitiepartijen (slechts 54 procent van de kiezers vertegenwoordigend en dat is bijzonder karig als optelsom voor vier partijen bij elkaar) stemden er tijdens een commissievergadering (dus zonder beroepsmogelijkheden) op basis van geen enkel onderbouwd argument mee in dat de wethouder verder kon gaan. Niet verder met de ontwikkeling van een plan, maar direct met de selectie van \u00e9\u00e9n van de blijkbaar in veelvoud ingediende voorstellen. Voeg daarbij dat coalitiecollege en coalitiepartijen ter wille van tijdsbesparing in het bestemmingsplan Zeegebied Westvoorne ook nog een uitzonderingsbevoegdheid voor het college regelden om de zaken verder buiten de raad om te kunnen regelen en duidelijk is dat de operatie \u2018oppositie monddood\u2019 was voltooid.\n\nTweede element in deze strategie om tegenwerking te elimineren is de achterbaksheid in de offici\u00eble gemeentelijke publicatie over de ter inzage legging van het ontwerp bestemmingsplan Zeegebied Westvoorne. Volgens de wet kan het coalitiecollege volstaan met de simpele mededeling dat het ontwerpbestemmingsplan gedurende de bepaalde tijd ter inzage ligt. Punt. Het is aan de ge\u00efnteresseerde lezer zelf om te bekijken of hij de moeite neemt het omvangrijke stuk te lezen. Ware het zo gebeurd dan zou het coalitiecollege niets te verwijten zijn geweest. Het college ho\u00e9ft in de publicatie geen nadere informatie te verschaffen, het m\u00e1g.\n\nWat er niet instond is dat in het bestemmingsplan een uitzonderingsbevoegdheid voor het college werd opgenomen om de bouw van de strandhuisjes mogelijk te maken. Nogmaals: wettelijk was het coalitiecollege niet verplicht daarvan in de publicatie melding te maken, maar het is van twee\u00ebn \u00e9\u00e9n: of je geeft helemaal geen toelichting, of je geeft een volledige ter zake doende toelichting. Maar alleen de geruststelling dat het gaat om niet meer dan een aanpassing aan nieuwe wettelijke eisen en het verdonkeremanen van de heikele punten strandhuisjes en uitzonderingsbevoegdheid riekt naar een voorop gesteld streven de ge\u00efnteresseerde lezer in onwetendheid te laten.\n\nHet is ook nog mogelijk dat iemand in het raadhuis uit onnadenkendheid deze onvolledige tekst heeft opgesteld. De verantwoordelijke wethouder liet tijdens de extra raadsvergadering zelfs blijken de inhoud van de publicatie niet te kennen (in feite nog erger). Dat is dan dom omdat het coalitiecollege op die manier zelf zijn tegenstand cre\u00ebert.\n\nWeliswaar heeft het coalitiecollege na de kritiek van de oppositie bij wijze van cosmetisch smeermiddel beloofd de uitzonderingsbevoegdheid pas toe te passen nadat de raad nog zijn zegje heeft kunnen doen. Gezien de machtsverhouding in de raad is het duidelijk dat dit een inhoudloos gebaar is. Het coalitiecollege weet zich immers verzekerd van de acht stemmen leverende coalitie.\n\nDe wandspreuk \u2018regeren in een moeilijke kunst\u2019 in de raadszaal kan de rest van deze raadsperiode beter simpelweg luiden \u2018Regeren is een kwestie van rekenen: acht - zeven\u2019 . Het is, zo vrees ik, het ultieme voorbeeld van de machtspolitiek waarmee we deze gehele raadsperiode binnen de gemeenteraad van Westvoorne zullen worden geconfronteerd.\n\nWat mij verbaast is dat de verantwoordelijke wethouder zich zo nonchalant verbaast over het rumoer dat in de publieke opinie over de strandhuisjes is ontstaan. Hij heeft hij toch immers van de meerderheid van zijn raadscommissie groen licht gekregen? Nou dan. Hij voelt zich deswege volledig gelegitimeerd. Gemakshalve gaat hij er maar aan voorbij dat deze gang van zaken bestuurlijk niet klopt. Hij beschouwt de instemming van een raadscommissie gelijkwaardig aan een uitspraak van de gemeenteraad. Inderdaad: zo gemakkelijk gaat het dus als je als coalitiepartij met \u00e9\u00e9n zetel m\u00e9\u00e9r in de raad je macht misbruikt. Schuif commissie (zonder beroepsmogelijkheid) en raad (met beroepsmogelijkheid) in elkaar, geef bovendien het college de vrijstellingsbevoegdheid en je spaart \u2013 oppositie buiten spel gezet hebbend - een hoop tijd.\n\nAls de verantwoordelijke wethouder verklaart zich voldoende gelegitimeerd te weten heeft hij nog gelijk ook. Dat is ook het punt niet. Belangrijker is de vraag op grond waarvan de coalitie zich gelegitimeerd acht om zijn wethouder te legitimeren. Heeft de coalitie zich er van vergewist dat de bouw van strandhuisjes tussen de Eerste en Tweede Slag met instemming van de kiezer geschiedt? Neen: de kiezer wist en weet van niets (het hele kleine beetje wat dan nog wel via de publiciteit bekend is geworden, weten we dankzij de oppositie en niet door activiteiten van de gemeentelijke voorlichting). De kiezer heeft ook geen enkele mogelijkheid gekregen zich daarover uit te spreken. Om te beginnen komt het woord strandhuisjes in geen van de verkiezingsprogramma\u2019s voor. Dus geen van de leden van de coalitiepartijen kan zich er op beroemen het verkiezingsprogramma uit te voeren. Het collegeprogramma dan? Ook niet. Daarin staat alleen maar dat de gemeente Westvoorne streeft naar verbreding van het recreatief profiel, waarbij wordt ingezet op de groeiende groep recreanten in de watersport, hippische sport en nieuwe vormen van businessleisure. Helemaal niets over de bouw van huisjes op het strand. Eigenlijk wel logisch, want het dorp beschikt al over rond 3400 vaste plaatsen voor zomerhuisjes en caravans.\n\nDe vraag van de oppositie hoe de burger over de komst van strandhuisjes als totaal nieuw fenomeen denkt is dus helemaal niet zo gek. Het voldoet in elk geval ook aan de belofte die de coalitie zelf in haar collegeprogramma heeft vastgelegd. Onder het hoofdstuk burgerparticipatie staat: De betrokkenheid van burgers bij beleid- en besluitvorming is steeds meer een belangrijke randvoorwaarde om concrete resultaten te bereiken enzovoorts. Het gemeentebestuur zal nadrukkelijk de samenwerking met de burgers zoeken en hun denkkracht en inzet benutten enzovoorts. Maar dat telt nu blijkbaar even niet.\n\nWat opvalt is dat sommige raadsleden zich in bochten wringen om aan te geven dat de wijze waarop het college opereert normaal is. In hun optiek is de wethouder alleen nog maar bezig met de ontwikkeling van een plan waartegen de raad straks nog ja of nee kan zeggen. VVD en CDA doen kritische vragen af als stemmingmakerij. En de verantwoordelijke wethouder maakt het al helemaal bont. \u2018Heb lef en maak er een motie van wantrouwen van\u2019, daagde hij de oppositie uit in de wetenschap dat hij kan rekenen op de onvoorwaardelijke tegenstemmen van de acht leden tellende coalitiefractie. Inderdaad, daar zijn we weer: Regeren is een kwestie van rekenen: acht - zeven.\n\nHet gaat blijkbaar aan de raadsleden van de coalitie voorbij dat hun wethouder al veel verder is. Hij is al bezig uit de ingediende voorstellen het in zijn beleving beste plan te selecteren. Hoe zo kan de raad nog ja of neen besluiten? De wethouder gaat er allang van uit dat w\u00e1t het college ook beslist impliciet de goedkeuring van acht van de vijftien leden van de raad heeft.\n\nAls kiezer sta je daarbij naakt te bibberen in het koude zeewater. Het enige wat hij inhoudelijk tot nu toe van de gang van zaken weet is dat in Natuur-actief strandhuisjes worden genoemd als voorbeeld hoe de recreatieve aantrekkelijkheid van Westvoorne kan worden vergroot, dat ondernemers en hun organisaties dat wel een goed idee vinden en er een projectontwikkelaar zo inventief is geweest om te vragen dat meteen in het bestemmingplan Zeegebied te regelen. Meer niet. Is dat niet wat weinig om daarop een besluit te funderen?\n\nWat ik als inwoner van Rockanje wil weten is: 1 willen we strandhuisjes?; 2 zo ja: hoe wordt aantasting van natuurwaarden voorkomen en wat zijn de gevolgen voor de uitstraling van het strand; 3 hoe groot is dan de meerwaarde van strandhuisjes ten opzichte van de natuurwaarde van een ongerepte duinenrij; 4 waarom moeten ze tussen de Eerste en Tweede Slag worden gebouwd (het drukst bewandelde deel van het strand) en niet ten zuiden van de Eerste Slag of ten noorden van de Tweede Slag (alleen maar omdat de gemeente zelf over het centrum van het strand kan beslissen en over de stillere delen niet?) Want doe over de verandering van het strandbeeld op het drukste stuk niet lichtvaardig: er verrijst een schutting van 85 dicht op elkaar staande strandhuisjes (elk 3.5 meter breed, 8.5 meter diep, met de fundering mee een meter of vijf hoog) die over een afstand van bijna halve kilometer, wandelend over strand, het zicht op de duinenrij blokkeert. En waar parkeer je in de directe nabijheid 120 automobielen, die bij de huurders van de 85 strandhuisjes horen?\n\nHet zal duidelijk zijn hoe ik er over denk. Strandhuisjes? Zo daar inderdaad een meerderheid voor is best. Maar dan wel tussen Havanna en Haringvlietdam, waar het strand breder is, waar ze voor strandbezoekers minder het gezichtsveld bepalen en beter in de ruimte passen.\n\nSlot: waarom dit stuk? Ik vrees dat boven beschreven verloop van besluitvorming in de gemeenteraad van Westvoorne symptomatisch wordt voor hoe we gedurende deze raadsperiode worden bestuurd. De wijze waarop coalitie en oppositie met elkaar omgaan deugt niet. Daarmee wil ik duidelijk maken dat dit zeker niet te wijten is aan hoe de oppositie zich manifesteert. Integendeel: de discussie over de strandhuisjes maakt inzichtelijk dat bij de coalitie het krampachtig vasthouden aan het machtswoord prevaleert boven het uitwisselen van argumenten. Te vaak laten coalitiewoordvoerders met dedain ten opzichte van de oppositie blijken geen behoefte aan een wederwoord te hebben; sterker een tegengeluid irriteert hen. Een verkeerd gekozen woord telt zwaarder dan het in dit woord vervat argument en is voldoende om zich beledigd te tonen.\n\nIn dat verband valt het mij op dat een van de voormannen in de coalitie in zijn wekelijkse weblog de woorden en daden van het college zo hoog ophemelt dat het welhaast uitwerkt als verdediging en excuus dat dit college in deze samenstelling opereert. Dat zou ook terecht zijn. Je moet er toch niet aan denken steeds maar besluiten te moeten waarmee de kleinst mogelijke meerderheid wordt bediend en de grootst mogelijke minderheid wordt genegeerd.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=162&terug=1", "body": "Het College van B&W is van plan uw huurwoning te verkopen aan een grote wooncorporatie! Veel wooncorporaties hebben momenteel moeite de eindjes aan elkaar te knopen. Ze zullen winst moet maken en dus zal uw huur omhoog moeten en als dat niet lukt zal er gekort moeten worden op onderhoud. Ons eigen kleine woonbedrijf is daarentegen winstgevend en levert een aanzienlijke bijdrage aan het algemeen belang van onze burgers.\n\n Er worden door het college twee redenen gegeven voor de uitverkoop:\n\n De eerste is de kans op een gemeentelijke herindeling waarbij Westvoorne zijn woonbedrijf zou moeten inleveren. De kans op een gemeentelijke herindeling in de komende 10, 15 jaar is sowieso bijzonder klein, maar wie geeft er nu uit angst om iets kwijt te raken, het alvast maar voor een koopje weg?!\n\n De tweede reden is dat beleid en uitvoering niet in \u00e9\u00e9n hand zou moeten zijn. Waarom dat niet goed is en wat er in de afgelopen periode misgegaan is, wordt daarbij helemaal niet aangeven. De praktijk wijst bovendien uit dat u zeer tevreden bent over de gemeente als huisbaas.\n\n De echte reden is dat het college eens flink uit wil pakken. Met de veel te kleine opbrengst van het woonbedrijf, dat nog steeds een flink bedrag is, kunnen ze naar eigen zeggen \u2018leuke dingen doen\u2019. En vergis u niet, een groot deel van de opbrengst moet ook nog gereserveerd blijven voor de wooncorporatie, om hun verliezen te dekken op de bouw van sociale woningbouw. De winst houden de corporaties natuurlijk zelf.\n\nIn de raadsvergadering van 30 augustus hebben we erop aangedrongen ook ons plan serieus te bekijken en te laten onderzoeken door een onafhankelijk bureau. De coalitie zag er, met de gebruikelijke 8 neuzen die dezelfde kant op staan, geen heil in. Ze drukken liever door wat het college graag wil en stevenen op 20 september op een besluit af.\n\nLaat de gemeente weten dat u interesse heeft in de aankoop van het huis dat u huurt of als starter graag in aanmerking komt voor een betaalbare woning.\n\n Laat u horen, maak duidelijk dat ook u de rijkdom van het woonbedrijf ten goede wil laten komen aan Westvoorne en het niet om oneigenlijke redenen weg wilt geven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=155&terug=1", "body": "Onderstaande passages heb ik bijgevoegd zodat we duidelijk voor ogen hebben welke besluiten er in het verleden genomen zijn t.a.v. de toekomstige recreatieve ontwikkeling van Westvoorne en hoe en op welk moment de strandhuisjes hun intrede gedaan hebben in de visieontwikkeling/besluitvorming.\n\nDe passages uit het rekenkameronderzoek heb ik bijgevoegd, omdat de PW van oordeel is dat we ons meer zouden moeten aantrekken van de aanbevelingen die daarin gedaan zijn, met name waar het gaat om de kaderstellende rol van de raad.\n\nIn grote lijnen liggen de functies en de ruimtelijke verdeling daarvan (gemeentelijk duinterrein) vast; er is weinig reden deze ter discussie te stellen. Wel is vanuit de beide functies \u2013 recreatie en toerisme en natuur en landschap \u2013 een duidelijke kwaliteitsverbetering mogelijk. (p.14).\n\u2022 Het berijden van paard, pony of menwagen in het hoogseizoen toe te staan v\u00f3\u00f3r acht uur 's morgens en na zes uur 's avonds en in het laagseizoen de hele dag.\n\nHet gemeentelijk duinterrein maakt deel uit van Natura 2000-gebied \u2018Voornes Duin\u2019. Onder regie van de provincie dient voor dergelijke terreinen een beheerplan te worden opgesteld, waarin wordt vastgelegd op welke wijze de zogenaamde instandhoudingsdoelen door de beheerders moeten worden gerealiseerd. In dit kader is het wenselijk gebleken een visie voor het gemeentelijk duinterrein te Rockanje te ontwikkelen. Daarvoor is opdracht verstrekt aan Vertegaal Ecologisch Advies en Onderzoek te Leiden. Deze heeft d.d. maart 2008 de \u2018Visie beheer en inrichting Gemeentelijk Duinterrein Rockanje\u2019 gemaakt. In de vergadering van de commissie ABZ/M d.d. 6 oktober 2008 is deze visie gepresenteerd. Van de in deze visie uitgewerkte scenario\u2019s heeft ons college zich uitgesproken voor scenario 3: een \u2018ambitieuze inrichting\u2019. Dit scenario is verder uitgewerkt in een inrichtingsplan met bestaande en nieuw aan te leggen wandel- en ruiterpaden en de aanleg van twee speelweiden/speelbos. Daarnaast is het plan gericht op het herstellen alsmede het cre\u00ebren van de duinvegetaties.\n\nHet inrichtingsplan doet zowel recht aan de aanwezige natuurwaarden binnen het gebied als aan het recreatief gebruik daarvan. Voor beide aspecten is er sprake van een versterking. Daarmee is er sprake van een kwaliteitsimpuls, die ook in breder verband een positieve bijdrage levert aan zowel de natuur- en recreatiebeleving van onze gemeente. Bovendien biedt het plan een invulling voor het beheer van het gebied, daar waar anderszins de provincie in het kader van Natura 2000 een beheerplan voor ook dit gebied moet opstellen. Door de provincie is aangegeven er rekening mee te houden als de gemeente zelf met een invulling daarvoor komt.\n\nWestvoorne beschikt over een gevarieerd aanbod van toeristisch-recreatieve mogelijkheden. Het strand is in verblijfskwaliteit de afgelopen jaren versterkt door de uitbreiding van het aantal strandpaviljoens, ontwikkeling van de strandpleinen (inclusief kwaliteitsverbetering van strandovergangen en parkeervoorzieningen) en de grote hotels hebben ge\u00efnvesteerd in kwaliteitsverbetering van hun product.\n\nDe traditionele rol die Westvoorne had, was altijd die van uitloop- en recreatiegebied voor het groot Rijnmond gebied. In 2010 blijven de traditionele doelgroepen die hiermee samenhangen een belangrijke rol spelen in het gebied. Het gaat dan om de dagrecreanten, verblijfsrecreanten (op de bungalow- en stacaravanparken) en natuurliefhebbers uit groot Rijnmond die graag naar Westvoorne komen. Er lijkt echter een verbreding te ontstaan in de doelgroepen voor het gebied. De laatste jaren zijn de volgende doelgroepen in opkomst:\n\nEnkele jaren geleden werden er in veel kustgemeenten kleine strandhuisjes in de duinen gebouwd. Hier was, en is, onder echte zee- en strandliefhebbers, veel behoefte aan. Aan de groei in strandhuisjes langs de Nederlandse kust is nu een einde gekomen, omdat de meeste gemeenten geen nieuwe bouwvergunningen meer afgeven voor dit soort vakantiewoningen Dit gebeurd om verschillende redenen, maar vaak omdat gemeenten geen eenzijdig beeld van relatief veel strandhuisjes aan hun kust willen zien, de vraag naar strandhuisjes is namelijk groot.\n\nHet oorspronkelijke karakter van Westvoorne is te benoemen als een groen-recreatief en dorps. Toekomstige ontwikkeling van de toeristisch-recreatieve voorzieningen moet aansluiten bij de keuze van Westvoorne om vast te houden aan het oorspronkelijke karakter van de gemeente. De certificering met QualityCoast ondersteunt hierbij. In de Toekomstvisie voor de gemeente, zoals vastgesteld in de raad op 15 december 2009, wordt gesproken over \u2018handhaving van het authentieke dorpse karakter van de verschillende kernen, het behoud van het toegankelijke groene karakter van de gemeente evenals het open buitengebied. Westvoorne blijft, met zijn unieke natuur, de groene buffer tegen het havengebied.\u2019\n\nDe huidige verblijfsvormen in Westvoorne verschillen onderling in kwaliteit, maar hebben wel gemeen dat er niet veel bijzondere of innovatieve verblijfsproducten zijn.\n\nHet streven is daarom ook om meer diversiteit in het aanbod van verblijfsvoorzieningen tot stand te brengen. Bij voorkeur gaat het om relatief kleinschalige eenheden, waar een drievoudige reden voor is:\n\n- kleinere bedrijven zijn voor voorzieningen meer op de omgeving aangewezen en passen beter binnen de duurzaamheidsdoelstelling. Dit in tegenstelling tot grootschalige bungalowparken of hotels, die in veel gevallen eigen restaurants, bars en voorzieningen gericht op ontspanning onder hun dak verenigen.\n\nIn hoofdstuk 4 is geconstateerd dat er marktruimte is in Westvoorne voor nieuwe, bijzondere en bijvoorkeur kleinschalige verblijfsrecreatie.\n\n\u00b7 nieuwe minicampings (in de duinen of in de open polder)\n\nHet bouwen van strandhuisjes betekent bouwen in het kwetsbare en veelbezochte duingebied. Bij een eventuele ontwikkeling zal rekening gehouden moeten worden met aantasting van natuurwaarden en de gevolgen voor uitstraling van het strand. Er zal daarom een zorgvuldige afweging tussen de natuurwaarden en de meerwaarde van de ontwikkeling worden gemaakt. Tijdens de werkateliers in het proces van totstandkoming van deze nota is gebleken dat de meeste ondernemers en betrokken organisaties positief staan tegenover het toelaten van strandhuisjes. Belangrijk (aansluitend op de bovenstaande criteria) is wel dat uitgegaan wordt van een bijzonder concept en een relatief beperkt aantal. Verder is het van belang dat de strandhuisjes gebouwd worden van duurzame materialen. Het exploitatiemodel gaat uit van \u00e9\u00e9n eigenaar waarvan de huisjes voor kortere of langere tijd gehuurd kunnen worden. Om de ontwikkeling bedrijfseconomisch haalbaar te maken is naar verwachting een hoeveelheid van 50-60 huisjes noodzakelijk.\n\nEen van de elementen die bij het vertrouwen van de burgers in hun lokale overheid een rol speelt is dat er niet wordt teruggekomen op recent genomen raadsbesluiten, zonder dat daar nieuwe feiten of omstandigheden aan ten grondslag liggen.\n\nDe gemeente zet zich in voor een verbreding van het recreatief profiel, waarbij ingezet wordt op een groeiende groep recreanten op onder andere het terrein van de watersport en de hippische sport en nieuwe vormen van recreatie (bijvoorbeeld businessleisure). Extra aandacht is er voor de natuur als mogelijkheid voor recreatie. Aanleg van wandel- en fietspaden langs en door natuurterreinen is daarvoor belangrijk en wordt door de gemeente bevorderd en mogelijk gemaakt.\n\nHet bestemmingsplan Zeegebied Westvoorne is grotendeels gericht op het vastleggen van de bestaande situatie. In verband daarmee wordt de zonering, zoals die uitgangspunt vormde voor het bestemmingsplan Zeegebied 1999, in belangrijke mate gevolgd. Uitgangspunt is daarbij de profilering van de beide badplaatsen Oostvoorne en Rockanje. In Oostvoorne ligt, meer dan in Rockanje, het accent op natuurgerichte vormen van recreatie.\n\nGezien de relatief geringe ontwikkelingsmogelijkheden voor natuurwaarden en de grote recreatieve potenties van het zeegebied bij Rockanje, worden hier weinig beperkingen opgelegd aan de gebruiksmogelijkheden, mits het huidige karakter behouden blijft. In verband hiermee is een uitbreiding van het aantal strandpaviljoens niet aan de orde. Zowel voor de paviljoens bij Rockanje als voor de paviljoens bij het Oostvoornse Meer geldt dat wel de mogelijkheden voor kwaliteitsverbetering moeten worden geboden. Wellicht worden in de toekomst op het strand van Rockanje ook strandhuisjes gerealiseerd. De mogelijkheden hiertoe worden nog nader onderzocht, op basis van de resultaten van nog uit te voeren onderzoek zal een nadere afweging worden gemaakt.\n\nrecreatieve functie - de mogelijkheid geboden om in de toekomst de dagrecreatieve voorzieningen in beperkte mate uit te breiden. Hiervoor is een wijzigingsbevoegdheid opgenomen om ten hoogste 2 nieuwe bouwvlakken te cre\u00ebren. Daarnaast is er een wijzigingsbevoegdheid opgenomen voor een zone tussen de Eerste en Tweede Slag in Rockanje. Op de verbeelding is deze zone aangeduid met 'Wro-zone-wijzigingsgebied'. Ter plaatse kunnen door middel van de wijzigingsbevoegdheid strandhuisjes worden toegestaan. De wijzigingsbevoegdheid omvat wel de nodige regels daarvoor, die betrekking hebben op zaken als goot- en bouwhoogte en aan te leggen parkeerplaatsen.\n\nDe raad had actiever moeten zijn in het uitvoeren van zijn controlerende taak. Ze had moeten verzoeken om informatie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=161&terug=1", "body": "Het amendement over de windmolens behoeft enige toelichting in verband met het verlenen van een bouwvergunning in het kader van de natuurbeschermingswet.\n\nMet andere woorden, dat de windmolens net buiten de Voordelta liggen, in een bij uitstek \u2018speciale beschermingszone\u2019, is geen reden om aan te nemen dat daarvoor een vergunning in het kader van de natuurbeschermingswet afgegeven kan worden. Nader onderzoek is noodzakelijk (dat wordt ook in dit BP gesteld). Wij zijn van mening dat de raad de resultaten van dat onderzoek moet afwachten en niet bij voorbaat in moet stemmen met de bouw van de windmolens. Vandaar ons amendement. Ik lees het nu voor, vooral voor de mensen die thuis de moeite nemen om deze vergadering te volgen.\n\nWanneer de raad nu de wijzigingsbevoegdheid en de criteria voor de strandhuisjes vaststelt, kan zij op een later moment niet meer zeggen dat het plan bijgesteld moet worden, b.v. omdat het te grootschalig is. De grootschaligheid, namelijk de mogelijkheid voor de realisering van 85 huisjes, heeft ze dan immers al goedgekeurd. Een projectontwikkelaar moet er toch vanuit kunnen gaan dat wanneer de raad criteria voor de huisjes vaststelt en de beslissingsbevoegdheid verder d.m.v. een wijzigingsbevoegdheid aan het college uit handen geeft, dan daarna niet gaat zeggen: we vinden het plan te grootschalig\u201d. Dan komt deze raad immers niet erg betrouwbaar over terwijl van ons als raad toch verwacht mag worden dat wij betrouwbaar en duidelijk zijn, zodat burgers en ontwikkelaars weten aan welke criteria hun plannen moeten voldoen.\n\nMet andere woorden: met het voorliggende plan kunnen 85 huisjes gebouwd worden van elk 30 vierkante meter en is de weg terug naar kleinschaligheid en bijvoorbeeld 20 huisjes van elk 15 vierkante meter, zo goed als onmogelijk. Want, indien een ontwikkelaar aan de gestelde criteria voldoet en zich desnoods tot de rechter went om zich op zijn recht te beroepen, zal de rechter hem hoogstwaarschijnlijk in het gelijk stellen.\n\nIndien deze raad, zoals sommige fracties eerder aangegeven hebben, overweegt om bij de presentatie van de plannen eventueel via een motie wijzigingen in die plannen aan te brengen, dan heeft dat alleen kans van slagen (zelf als de wethouder die motie aanneemt), wanneer u nu de wijzigingsbevoegdheid en de criteria niet in het BP opneemt.\n\n- het, met de in artikel 6.5.2 opgenomen criteria mogelijk is vijfentachtig strandhuisjes tussen de Eerste en Tweede Slag in Rockanje te realiseren,\n\n- onvoldoende onderzocht is of een dergelijke grootschalige ontwikkeling noodzakelijk en gewenst is;\n\n- dit paviljoen gelegen is in het Natura 2000 gebied Voornes Duin in de onmiddellijke nabijheid van het vogelbroed-, rust- en fourageergebied de Slikken van Voorne,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=157&terug=1", "body": "Als tussenvariant kan er aan worden gedacht om toe te zeggen dat deze bevoegdheid niet zal worden toegepast dan nadat de raad hierin is gekend. Zodra meer inzicht bestaat in het winnende/gekozen plan en de keuze van de ontwikkelaar kan de raad in de informatieronde hierover worden ge\u00efnformeerd (alleen informatieronde, geen besluitvorming).", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=158&terug=1", "body": "2. extra raadpleging raad zoals in punt 2a in dit advies is weergegeven.\n\nDe stelling van de PW is, dat er sprake is van onjuiste voorlichting aan de burgers omdat er in het ter inzage liggende Ontwerpbestemmingsplan Zeegebied g\u00e9\u00e9n melding is gemaakt van het opnemen van de wijzigingsbevoegdheid, terwijl er daarentegen w\u00e9l expliciet gesteld wordt, hoewel dat wettelijk niet verplicht is, dat het om een aanpassing aan de Wro gaat en om het doorvoeren van vereenvoudigde regelgeving. Dit kan gekenmerkt worden als onjuiste voorlichting, waardoor burgers op het verkeerde been gezet zijn.\n\nHet gaat derhalve niet om een fout in wettelijke termen maar om een fout in bestuurlijk opzicht. Het draait om de vraag of er hier wel sprake is van \u2018behoorlijk bestuur\u2019. Wij blijven helaas van mening dat de grens van het \u2018behoorlijk bestuur\u2019 overschreden is, niet alleen door deze onjuiste voorlichting, maar eveneens doordat de raad buitenspel gezet wordt en de burgers op geen enkele wijze gehoord worden.Verder nog dit`: Met het in werking treden van de Wet \u2018elektronische bekendmaking\u2019 is de gemeente verplicht een consoliderende (doorlopende) tekst van een bestemmingsplan te publiceren. Daarnaast zou het in een open samenleving waar men elkaar als normale mensen informeert gewoon verstandig zijn om een overzicht van de belangrijkste inhoud dan wel wijzigingen daarvan weer te geven (ministerie van binnenlandse zaken).\n\nDe vergelijking die gemaakt wordt met andere bestemmingsplannen, waarbij wijzigingen in het ontwerp t.o.v. van het voorontwerp ook niet aangegeven werden, gaat volledig , om de volgende redenen, mank:\n\n 1. Bij al deze plannen was het voor alle betrokkenen duidelijk dat het om een bestemmingsplan ging dat voor hen (voor hun woonomgeving) van belang was. Dit i.t.t. het BP Zeegebied. \n\n 2. Aan het BP glasintensiveringsgebied Tinte ging zelfs een volledig burgerparticipatie traject vooraf.\n\n 3. Pas bij \u2018Rockanje dorp Zuid\u2019 en bij \u2018Tinte dorp\u2019 was sprake van een aanpassing aan de Wro en het doorvoeren van vereenvoudigde regelgeving en bij beide was g\u00e9\u00e9n sprake van een verregaande wijziging van het ontwerpplan t.o.v. het voorontwerp. \n\n Wat betreft de opmerking dat de raad door in de commissie ABZM te hebben ingestemd \u2018impliciet mandaat gegeven zou hebben om door te gaan\u2019, is de PW van mening,dat je zo toch niet bestuurt, dat je zoiets, wanneer je behoorlijk bestuurt, niet eens op papier zou moeten durven zetten.\n\n De vergelijking is derhalve zeker geen rechtvaardiging voor de gevolgde werkwijze inzake het bestemmingsplan Zeegebied en van het \u2018impliciet rechtvaardigen van ontwikkelingen\u2019 hopen wij nooit meer iets te horen.\n\n\u201cHet is ontegenzeggelijk juist dat de strandhuisjes niet waren opgenomen in het voorontwerpbestemmingsplan en er dus geen mogelijkheid is geweest om daar als burger inspraak op te hebben c.q. op te reageren. De vraag is in hoeverre daar altijd sprake van moet zijn.\u201d\n\nPW: Wanneer burgerparticipatie het speerpunt van beleid is, lijkt het logisch dat er op z\u2019n minst sprake moet zijn van juiste informatie en inspraak, zeker wanneer het gaat om plannen om grootschalig strandhuisjes te bouwen op het strand, een publiek domein bij uitstek.\n\n In de driegenoemde documenten, die ter legitimatie van het uitblijven van de burgerparticipatie door het college opgevoerd worden, d.w.z. de toekomstvisie, het coalitieprogramma en de Nota Westvoorne natuurlijk-actief, wordt geen enkele keer gesteld dat de ontwikkeling van de huisjes ook werkelijk ter hand zal worden genomen. Sterker nog,in de eerste twee komt het woord strandhuisjes niet voor en in de laatstgenoemde worden ze slechts als een voorbeeld van mogelijke projecten genoemd.\n\nOnder optie 1 van het college, \u2018de wijzigingsbevoegdheid uit het bestemmingsplan halen\u2019, wordt door het college gesteld dat het relatief veel tijd kost om een nieuwe procedure te doorlopen om het bestemmingsplan te herzien. De tekst zegt bovendien letterlijk \u2018wanneer t.z.t. wel inzicht bestaat in de plannen\u2019. Er wordt in optie 1 gesteld dat de raad bij vaststelling van het bestemmingsplan dan maar een besluit over de wijzigingsbevoegdheid moet nemen.\n\nwat is \u2018relatief veel tijd\u2019? hoe erg is dat? wie heeft er haast en waarom?\n\n Nu die wijzigingsbevoegdheid schrappen kost evenveel tijd als schrappen bij het vaststellen van het BP Zeegebied. Nu schrappen kost waarschijnlijk zelfs minder tijd, dan pas schrappen bij vaststelling, want nu schrappen betekent opnieuw 6 weken ter inzage leggen, dat brengt ons naar week 13 (maandag 28 maart - vrijdag 1 april 2011) en wachten tot vaststelling brengt ons naar mei 2011.\n\n De PW is van mening, dat als er dan op dit moment toch nog geen inzicht is in de plannen, er best tijd is om de wijzigingsbevoegdheid nu te verwijderen.\n\nOnder optie 2 van het college, \u2018bij vaststelling bestemmingsplan beslist de raad over de wijzigingsbevoegdheid\u2019, wordt gesteld dat er bewust gekozen is voor het opnemen van de wijzigingsbevoegdheid, omdat de raad in diverse nota\u2019s de voorgestane ontwikkeling al heeft aangegeven.\n\nDat lijkt ons bijzonder vreemd. Het gebied is aangegeven als recreatiegebied en dat wil dus zeggen dat alle recreanten en strandbezoekers belanghebbenden zijn.\n\n Daarnaast is het toch niet zo dat gemeentelijke grond van een wethouder is? Volgens ons is gemeentelijke grond bestemd voor recreatie toch echt van ons allemaal, ook al lijkt er in Westvoorne nog steeds door deze en gene gedacht te worden dat we nog met feodale eigendomsverhoudingen te maken hebben.\n\nIn conclusie:\n\n Volgens de Partij Westvoorne is er sprake van een fout in bestuurlijk opzicht en wij zijn zelfs van mening dat de grens van het \u2018behoorlijk bestuur\u2019 overschreden is omdat:", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=164&terug=1", "body": "Het college van B&W is van plan het gemeentelijk woonbedrijf te verkopen aan een grote wooncorporatie! Het \u2018principebesluit\u2019 hierover wordt zo goed als zeker met acht tegen zeven op 20 september in de raad genomen. Als het woonbedrijf verkocht wordt, heeft u straks een andere huisbaas, waarbij de kans groot is, dat uw huur in de komende jaren flink zal stijgen en er bezuinigd zal worden op onderhoud. Met uw vragen en problemen kunt u dan niet meer bij de gemeente terecht.\n\nMoet dan alles blijven zoals het was? Nee, zeker niet, wat ons betreft. De gemeente kan best een deel van de huurwoningen tegen aantrekkelijke prijzen verkopen. Maar dan niet aan een corporatie, maar aan de zittende huurders. Waarbij wij de verkoopprijs van de woningen baseren op de hoogte van de huidige gemiddelde huur. Ons uitgangspunt is dat uw woonlasten zoveel mogelijk gelijk moeten blijven. Komen er huurwoningen vrij, dan kunnen die eventueel verkocht worden aan starters en jonge gezinnen die nu vaak moeten uitwijken naar omliggende gemeenten, om een betaalbare woning te vinden.\n\nDe opbrengst van de verkochte woningen willen we onder andere inzetten voor de bouw van betaalbare woningen in Rockanje, dat naar ons idee \u00e9cht aan de beurt is. En als wij dat zeggen, menen we het ook!\n\nIn de afgelopen raadsvergadering hebben we erop aangedrongen ons plan te laten onderzoeken door een onafhankelijk bureau. De coalitie zag er geen heil in en liep met de gebruikelijke 8 neuzen dezelfde kant op, achter wethouder Klok aan. Ze zien u liever elke maand uw geld naar een woningcorporatie brengen dan dat ze u de kans geven uw huis te kopen.\n\nAls u zich zorgen maakt over de komst van een nieuwe, grote huisbaas, en als u interesse heeft in de aankoop van het huis dat u huurt, of als u als starter graag in aanmerking wil komen voor een betaalbare woning, laat u dan horen !!!!\n\n* Bezoek ons Politiek Caf\u00e9 in Olaertsduyn op zaterdag 24 september vanaf 16.00, waar we nogmaals over dit onderwerp zullen spreken en waar we zo goed mogelijk al uw vragen daarover zullen beantwoorden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=163&terug=1", "body": "Ons betoog bestaat uit een kwalitatief en een kwantitatief deel.\n\n In het kwalitatieve deel gaan we inhoudelijk in op de voor- en nadelen van scenario 1, verkoop van het woonbedrijf aan een bestaande wooncorporatie, in vergelijking met scenario 0, het behoud van het woonbedrijf.\n\n Het kwantitatieve deel is een vergelijking in financieel opzicht tussen het voorkeursscenario van het college, d.w.z. verkoop aan een bestaande corporatie en het voorkeursscenario van de Partij Westvoorne, d.w.z. behoud van het woonbedrijf in combinatie met de verkoop van een deel van de woningen aan de zittende huurders.\n\n Beide vergelijkingen zijn gebaseerd op hetgeen door Atrv\u00e9 in hun rapport over het onderzoek naar de verzelfstandiging van het woonbedrijf gesteld wordt.\n\nWij blijven van mening dat scenario 0, het behoud van het woonbedrijf (geen verkoop dus), onvoldoende onderzocht is. Bij alle andere scenario\u2019s zijn de voor- en nadelen op een rijtje gezet en bij scenario 0 wordt niet veel meer gezegd dan dat \u2018beleid en uitvoering in geval van een gemeentelijk woonbedrijf in \u00e9\u00e9n hand zijn\u2019 en dat er daarom sprake is van een \u2018onduidelijke en ongewenste structuur\u2019. Wij denken daar anders over. Het lijkt ons juist heel goed dat het volkshuisvestingsbeleid gemaakt en uitgevoerd wordt door degenen die de plaatselijke situatie het beste kennen.\n\nOnder de nadelen van verkoop wordt genoemd dat de organisatie duurder wordt en het \u2018overhead deel in de huurstelling gaat toenemen\u2019. In gewoon Nederlands zeg je daarmee: \u2018de huren gaan omhoog\u2019. Daar wordt aan toegevoegd dat een zelfstandig woonbedrijf met een bepaalde schaalgrootte financieel veel minder kwetsbaar is. Dit strookt niet met de berichtgeving over de financi\u00eble problemen bij veel grote landelijke wooncorporaties en ook niet met wat Atriv\u00e9 over ons eigen, kleine woonbedrijf zegt, namelijk dat ons woonbedrijf winstgevend is en jaarlijks een aanzienlijke bijdrage aan de Algemene Dienst levert (p.6).\n\nWat blijkt? In onze huidige situatie hebben we ook een sterke partner gezocht en gevonden: Maasdelta. De samenwerking met Maasdelta verloopt prima en daarmee hebben we dus professionaliteit in huis gehaald. Er wordt gemakshalve aangenomen, dat de medewerkers in dienst treden bij de overnemende corporatie. Dit is te kort door de bocht. Er is een enorm verschil in het arbeidsvoorwaardenpakket van een ambtenaar en een medewerker van een corporatie. Loopbaanperspectieven zijn er in een gemeentelijke organisatie ook en wel op meer terreinen dan alleen wonen. Verder is er geen enkele reden waarom een gemeente niet openbaar zou kunnen aanbesteden, sterker nog gemeenten zijn daartoe verplicht.\n\nOns gemeentelijk woonbedrijf weet als geen ander wat er op het gebied van wonen speelt. Het is, mede door de samenwerking met organisaties zoals de Huurdersvereniging en Vereniging Onderdak Westvoorne, op zeer directe wijze betrokken bij Westvoorne. Verder betekent behoud van het woonbedrijf vanzelfsprekend behoud van zeggenschap. In onze huidige situatie is geen sprake van bureaucratie en juist de directe klantenbinding maakt dat huurders in Westvoorne over het algemeen zeer tevreden zijn over het woonbedrijf.\n\nWat ons betreft is dat overigens niet de enige reden om nog eens heel goed na te denken over verkoop van ons woonbedrijf. Er speelt namelijk ook nog het volgende:\n\n Zoals Atriv\u00e9 ons in een vorige bijeenkomst vertelde, komen er binnenkort Europese regels die grote gevolgen zullen hebben voor de wooncorporaties. De nieuwe regels houden in dat de corporaties 90% van hun woningen moeten toewijzen aan huishoudens met een inkomen van niet meer dan 33.600 euro en dat bij projecten waarbij het gaat om het bouwen en verhuren van gebouwen met een maatschappelijke \u00e9n commerci\u00eble functie in beginsel geen overheidsfinanciering meer is toegestaan. Dit kan een corporatie voor grote problemen stellen en verkoop van woningen is dan een voor de hand liggende optie. Is dit dan het moment om een goedlopend woonbedrijf aan een corporatie te verkopen? Kunnen we dan niet beter zelf een aantal woningen verkopen?\n\nWij moeten dit als raad beslissen.\n\n We moeten besluiten het woonbedrijf wel of niet te verkopen en daarmee nemen wij een besluit met grote gevolgen voor onze huurders.\n\n Stel u bent nu een huurder in Westvoorne, wat is dan nu uw situatie? U hebt een betaalbare woning en het onderhoud van uw woning is over het algemeen goed.\n\n Wat wordt uw situatie bij verkoop aan een grote wooncorporatie? Vanaf het eerste moment zal de corporatie streven naar een maximalisering van de winst. Als zij er niet in slagen de huren te verhogen, dan snijden ze gewoon in het onderhoud. Dat verzinnen wij niet, maar zo werkt het, het ene maximaliseren en het andere minimaliseren, want woningbouwcorporaties verkeren in slecht weer.\n\nHelaas kunnen wij in het openbaar niet over mogelijke verkoopcijfers spreken, zoals deze door Atriv\u00e9 berekend zijn, want op die berekeningen ligt een geheimhoudingsplicht.\n\n Daarom gaan wij uitsluitend uit van een aantal openbare en algemeen toegankelijke gegevens:\n\n Ons woonbedrijf heeft 1100 woningen in bezit.\n\n De huuropbrengst is 5,75 miljoen euro per jaar\n\n De schuld van het woonbedrijf (de hypotheek) is 40 miljoen euro.\n\nDe gangbare rekenmethode om de verkoopwaarde te bepalen is uit te gaan van 13 x de huuropbrengst dat is 13 x 5,75 miljoen = bijna 75 miljoen (74,75). Daar moet dan wel die schuld van 40 miljoen mee afbetaald worden. Er zou dan ongeveer 35 miljoen (34,75) voor Westvoorne overblijven. Van Lith stelt echter in het AD (25 augustus) dat er, volgens de laatste berekeningen 15 miljoen euro over zal blijven. Er blijft dus ergens 19 miljoen euro hangen. Tijdens de raadsvergadering van 30 augustus zei Van Lith echter dat het getal van 15 miljoen niet van hem afkomstig was.\n\nEn dan komt weer de vraag: is verkoop verstandig, gezien het schamele bedrag van 15 miljoen en het feit dat we onze huurders opzadelen met een huisbaas die handel uit puur zakelijke motieven.\n\n Is het dan niet beter zelf maar een gedeelte van de woningen te verkopen aan onze eigen inwoners? Als we die verkoop aan een corporatie overlaten, verspelen we daarmee niet alleen heel veel geld, maar ook onze laatste kans om onze eigen inwoners blij te maken met echt betaalbare woningen en toch nog een goed lopend, kleiner woonbedrijf over te houden.\n\nDe Partij Westvoorne stelt daarom het volgende voor:\n\n Wij verkopen het gemeentelijk woonbedrijf niet, maar wij verkopen wel een gedeelte van de woningen aan de zittende huurders. Daarbij baseren wij de verkoopprijs op de hoogte van de huidige gemiddelde huur.\n\n De gemiddelde huur ligt op dit moment op ruim 5000 (5.227) euro per jaar (436 per maand). Uitgaande van dat bedrag is het mogelijk een huis van 120.000 euro te kopen.\n\n Je kunt als gemeente aan huurders de kans bieden hun woning voor zo ongeveer dat bedrag te kopen. Met name de scheefhuurders, die nu vaak noodgedwongen in hun huurwoning blijven omdat er geen betaalbare koopwoningen zijn, zullen hierdoor op eenvoudige wijze uit een voor de gemeente en voor henzelf ongewenste situatie worden bevrijd.\n\n Uitgaande van de waarde van het woonbedrijf van \u00b1 75 miljoen euro, bij verkoop aan een corporatie zouden er ongeveer 600 van de 1100 woningen verkocht moeten worden voor gemiddeld een bedrag van 120.000 euro (een bedrag waarvoor starters volgens ons heel graag een woning kopen). De gemeente ontvangt daar dan 72 miljoen euro voor (600 X 120.000). Ook daar kan dan die 40 miljoen aan hypotheek afgetrokken worden. De waarde van het woonbedrijf, bestaande uit de resterende 500 woningen is dan nog steeds ongeveer 34 miljoen euro (per woning wordt daarbij uitgegaan van een waarde van \u00b1 68.000 euro (13 x de huuropbrengst) en (500 X 67.951 = 33.975.500).\n\nOverigens zeggen wij helemaal niet dat er per se 600 woningen verkocht moeten worden. We willen daarmee alleen het verschil in opbrengst aangeven tussen het plan van het college en ons plan. Wij gaan wel uit van de verkoop van een deel van de woningen als blijkt dat huurders graag hun woning willen kopen indien hun woonlasten daarmee niet of nauwelijks stijgen.\n\n1) bij verkoop aan corporatie raakt de gemeente de regie kwijt\n\n 2) de opbrengst bij totale verkoop is bijzonder laag (35 miljoen) in vergelijking tot gedeeltelijke verkoop\n\n 3) de situatie voor huurders verslechterd bij verkoop aan een corporatie\n\n 4) door verkoop van 600 woningen aan zittende huurders, op basis van gemiddeld genomen gelijkblijvende woonlasten, komt 32 miljoen binnen, die te gebruiken is voor nieuwe woningen voor starters op bv De Drenkeling\n\n 5) Westvoorne blijft in het bezit van een woonbedrijf met een waarde van 34 miljoen\n\n 6) het is bij het PW plan niet noodzakelijk 600 woningen te verkopen\n\n 7) het is bij het PW plan niet noodzakelijk de totale hypotheek af te lossen", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=167&terug=1", "body": "Om te proberen de jeugd in Rockanje een fijne skatebaan te geven en ze niet, zoals het college van plan is, tot Sint Juttemis te laten wachten. De jeugdraad had zich er breed voor gemaakt. Maar het college ligt dwars, zoals te doen gebruikelijk, en de coalitie stemt tegen. Verworpen... Om er voor te zorgen dat De Rots in Rockanje niet een massieve klomp stenen wordt teneinde het financi\u00eble wanbeleid van het college te verbloemen. Er moest al 7 ton bij en het is dus al een rampenkoers. Geef dan nog maar wat meer uit en zorg in de eerste plaats dat het een ruim en leefbaar pareltje wordt. Het college ontraadt en de coalitie stemttegen. Verworpen... Ook de drie moties over het grote geld, over het verlies van meer dan 10 miljoen op de grote projecten, omdat deze gemeente niet weet hoe ze projecten moet doen, over de ondoorzichtige brei rond de reservepotten, waarin zo'n 40 miljoen pegeltjes van ons gemeenschapsgeld, en over de zogeheten doorberekende uren, waarmee lustig wordt geschoven en waarvan een half miljoen zoek is, haalden het niet. Ontraden, onnodig, onterecht of overbodig, er werd van alles bijgehaald om maar te voorkomen dat er ooit duidelijkheid gaat ontstaan. Die over projectmanagement hebben we kunnen aangehouden, maar veel animo was er niet voor. De andere twee werden keihard platgestampt. Verworpen...\n\n- het onderliggende beleid van de reserves en voorzieningen in de meeste gevallen niet aanwezig is of onvoldoende gedefinieerd is;\n\n- orde op zaken te stellen wat betreft het systeem van reserves in het algemeen en de aantallen van en bedragen in de verschillende reservepotten in het bijzonder;\n\n- in alle Programma\u2019s sprake is kostenstijgingen en/of kostendalingen als gevolg van verschuivingen in doorberekende uren;\n\n- er in totaal sprake is van 27 wijzigingen ten opzichte van de uren zoals vastgesteld per Kadernota 2012;\n\n- er in totaal 483.737 euro meer aan doorberekende uren begroot is dan vastgesteld per Kadernota 2012,\n\n- het onduidelijk is hoe de extra uitgave aan doorberekende uren van in totaal 483.737 euro is ontstaan;\n\n- per onmiddellijk een schriftelijke uitleg over kostenstijgingen en/of kostendalingen als gevolg van verschuivingen in doorberekende uren op te stellen;\n\n- de bestaande skatebaan in Rockanje al geruime tijd niet meer compleet is en recentelijk door het circus opnieuw beschadigd is;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=169&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 26 november wederom geopend. Westvoornaars zijn van harte uitgenodigd om een gesprek over politieke thema\u2019s aan te gaan, in een prachtige omgeving en in een ontspannen sfeer.\n\nVraag is nu of Westvoorne, winkeliers, winkelend publiek, omwonenden, zit te wachten op elke week koopzondag. Sommige winkels hebben niet eens een koopavond, bijvoorbeeld. Wordt voorzien in een echte behoefte? Komen kleine winkeliers in de knel, als ze zich vanwege de concurrentie gedwongen zien de deuren te openen op zondag? En hoe staat het met de zondagsrust?\n\nDe VVD wil alle winkeliers de keuzemogelijkheid bieden, alle zondagen open te zijn. Het CDA is tegen, maar stemt toch voor. Partij Westvoorne ziet vooral een probleem in het zomaar besluiten een beroep te doen op de toerismebepaling, zonder goede onderbouwing en deugdelijk onderzoek naar behoefte en bezwaren. De PvdA maakt zich vooral boos over het gebrek aan inspraak.\n\nLaat uw mening horen of kom luisteren in het politiek caf\u00e9 in Olaertsduyn. Omdat de meeste winkeliers pas na 16.00 uur hun winkeldeuren sluiten, zal het politiek caf\u00e9 deze keer iets langer geopend blijven, als dat nodig zal blijken.\n\nDe raadsleden van de PW zijn aanwezig om te luisteren naar uw kritiek, suggesties en vragen. Iedereen is natuurlijk van harte welkom. Het politiek caf\u00e9 is er voor alle Westvoornaars, die willen meepraten, of gewoon willen luisteren naar wat anderen te zeggen hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=170&terug=1", "body": "Omdat de onderbouwing van het voornemen van het college van B&W in erg vage termen gesteld was, de inspraakprocedure vanwege tijdgebrek overgeslagen, en de wethouder geen enkel getalsmatig inzicht kon geven in de werkelijke behoefte aan koopzondagen in Westvoorne, heeft de Partij Westvoorne zelf een enqu\u00eate onder alle winkeliers in Rockanje en Oostvoorne gehouden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=166&terug=1", "body": "Inleiding\n\n Het is elk jaar weer duidelijk dat er veel tijd gestoken wordt in het opstellen van de begroting en zoals te doen gebruikelijk zijn we daar iedereen zeer erkentelijk voor.\n\nHoewel de opzet, in onder andere Programma\u2019s, redelijk overzichtelijk is, blijft het toch altijd weer puzzelen en rekenen om te doorgronden hoe de jaarlijkse omzet van 40 miljoen in elkaar zit.\n\nDe verkeersproblemen\n\n Onafgebroken heeft de Partij Westvoorne de afgelopen jaren gehamerd op de duurzame onveiligheid van de N496. Twee dodelijke ongelukken hebben reeds plaatsgevonden sinds de verbreding vorig jaar. Het fietspad langs de Westvoorne weg en de bebording tegen zwaar vrachtvervoer op de N496 moeten er echt snel komen, maar kijkend naar de huidige stand van zaken is het zeer de vraag of dat in deze raadsperiode gaat gebeuren. Wat betreft de ontsluiting van Oostvoorne, denken wij dat het dagelijkse fileleed aan de noordzijde van het Oostvoorne niet v\u00f3\u00f3r 2014 opgelost zal worden.\n\nHet ondernemersloket\n\n Het openen van een ondernemersloket en het aanstellen van een extra ambtenaar voor ondernemend Westvoorne was een keuze van deze coalitie. Dat kost onze gemeente ongeveer een ton. Wij vragen ons af wat dit nieuwe beleid ons gebracht heeft? In ieder geval nog geen tweede supermarkt in Rockanje en nog geen oplossingen voor de parkeerproblemen in de kernen. Maar wat wel? Kan de wethouder ons daar concrete voorbeelden van noemen?\n\nHet gemeentelijk Woonbedrijf\n\n De verkoop van het woonbedrijf aan een bestaande corporatie lijkt aanstaande. Althans, het principebesluit is met acht tegen zeven genomen. Ons grootste probleem daarmee is dat het behoud van het woonbedrijf voor de gemeente in combinatie met de gedeeltelijke verkoop van de 1100 huurwoningen aan zittende huurders niet voldoende onderzocht is. Wij dringen er alsnog bij alle partijen op aan om pas een definitief besluit te nemen, wanneer een volledig onderzoek heeft plaatsgevonden.\n\nDe WMO\n\n Met grote regelmaat is in deze raad de zorg uitgesproken over de taken en verantwoordelijkheden die op de gemeente afkomen in het kader van de WMO, zonder dat daarbij duidelijkheid verschaft wordt over het bijbehorende budget. Die zorg delen we allemaal. We zijn ook allemaal uitgesproken tegenstanders van \u2018verschraling van de zorg\u2019. Althans zo lijkt dat, maar in de begroting en ook door sommige raadsleden, wordt al een voorzichtig voorbehoud gemaakt. Met de woorden \u2018scherpere prioriteitsstelling\u2019 wordt namelijk aangegeven dat de gemeente bij de uitoefening van haar zorgtaak prioriteiten gaat stellen en dat houdt inperking in. Wij zijn bang dat de gemeente meer taken neer zal leggen bij vrijwilligers en mantelzorgers, terwijl die juist ondersteund zouden moeten worden, zowel financieel als fysiek in de vorm van bijvoorbeeld een mantelzorgloket.\n\nWoningbouw\n\n Wat betreft de voorgenomen plannen voor woningbouw zijn wij met name bedroefd voor Rockanje. Veel is er beloofd door deze coalitie en veelvuldig is er geroepen, dat Rockanje aan de beurt is, maar niets blijkt minder waar. Er zal deze raadsperiode niet gebouwd gaan worden, niet op de Nieuwe Achterweg, niet op de Drenkeling. Zelfs niet, zoals het zich laat aanzien, op de bouwlocatie De Rots.\n\nWat is onze indruk?\n\n In totaal gaat er jaarlijks in onze gemeente ruim 40 miljoen euro om. De Partij Westvoorne is van mening dat de raad in dat proces te weinig grip heeft op het grote geld. Dat wil niet zeggen dat deze begroting niet sluitend is of dat de cijfertjes niet kloppen of dat het kleinere geld niet belangrijk is. Maar er wordt volgens ons te gemakkelijk met het echte grote geld geschoven. Ik zal u daar een aantal voorbeelden van geven.\n\nHet schuiven met doorberekende uren\n\n In alle Programma\u2019s wordt gesproken over stijgingen of dalingen van kosten als gevolg van veranderingen in de besteding van ambtelijke uren. Het gaat daarbij om uren die geboekt worden op een bepaald product, bijvoorbeeld op het product \u2018recreatie\u2019 of \u2018communicatie\u2019. Natuurlijk kunnen en zullen in die uren verschuivingen optreden, maar het moet wel duidelijk zijn hoe er geschoven wordt en waar uiteindelijk dat belastinggeld dan wel aan uitgegeven wordt, want aan ieder uur hangt een prijskaartje.\n\nUit deze begroting blijkt dat er in totaal voor ruim 1,8 miljoen, dat is het prijskaartje dat aan die uren hangt, geschoven is met uren. Dat is 22 % van het totaal aan salariskosten. Wij vinden dat wel heel veel en heel onduidelijk geschuif met geld en uren. Bovendien is er door al dat geschuif bijna 5 ton (483.73) euro meer begroot aan doorberekende uren dan door de raad met de kadernota goedgekeurd is.\n\nIn een antwoord op vragen van D66 wordt door de wethouder gesteld dat dit verschil voor een groot deel veroorzaakt wordt door de stijging van de uurtarieven en er wordt een overzicht gegeven waarin 16 wijzigingen opgenomen zijn. In werkelijkheid gaat het echter om 27 wijzigingen. In hetzelfde antwoord wordt gezegd, dat \u2018het prijseffect niet eenvoudig met een overzichtje toe te lichten is\u2019. Toch zouden wij graag van de wethouder willen weten hoe dit verschil van ongeveer 5 ton ontstaan is en in hoeverre dit in lijn is met de vastgestelde taakstellende bezuinigingen.\n\nDe lange lijst met reserve potjes\n\n Naast onze onrust over het schuiven met uren en geld en de onduidelijkheid die daarmee gecre\u00eberd wordt, maken wij ons zorgen over de grote hoeveelheid (55) reserve potjes. In het totaal is de post reserves en voorzieningen bijna net zo groot als onze jaaromzet: 40 miljoen euro!\n\nWaar hebben wij al die potjes voor nodig? Liggen er onder al die potjes wel beleidsvoorstellen of wordt het college carte blanche gegeven om dat geld vrijelijk uit te geven? Wij vinden dat zowel het geschuif met uren als de veelheid aan reservepotjes creatief boekhouden in de hand werkt. En dat zouden wij als raad niet moeten willen. De Partij Westvoorne kan alleen instemmen met reserves waarvan, door middel van een beleidsnotie, aangetoond wordt dat zij absoluut noodzakelijk zijn. Indien dat niet zo is moet de betreffende reserve terugvloeien naar de algemene reserves.\n\nWij vinden dat Westvoorne het zou moeten kunnen doen met de 40 miljoen euro die zij jaarlijks te besteden heeft, want de extra gelden uit het woonbedrijf zijn eindig, of je het nu wel of niet verkoopt.\n\nDaarbij is de achterliggende vraag hoe het komt dat er steeds een beroep op de reserves van het woonbedrijf gedaan moet worden? Wij denken dat het komt omdat er structureel iets mis is met de wijze waarop projecten in deze gemeente gemanaged worden.\n\nGrote projecten/grondexploitatie\n\n Bij eerdere gelegenheden heeft de Partij Westvoorne al aangegeven dat de wijze, waarop met name grote projecten in de gemeente Westvoorne gemanaged en de risico\u2019s van de grondexploitaties gemonitord worden, aanzienlijk kan verbeteren. De begroting laat zien dat veel grote projecten in Westvoorne gedurende de afgelopen jaren getroffen zijn door grote kostenoverschrijdingen. Wij zijn van mening dat de vertragingen en de werkelijke verliezen van de grote projecten in Westvoorne nog veel groter zijn dan nu gezegd wordt, mede doordat tussentijds budgets en planningen aangepast zijn. Dat leidt tot een \u2018schone schijn rapportage\u2019 waar niemand iets aan heeft. Wij durven te beweren dat hier ruimte is om miljoenen euro\u2019s te besparen.\n\nHelaas moet wij constateren dat er weinig terecht gekomen is van het voeren van inhoudelijke debatten. Slechts een enkele keer komt het in deze raad tot een discussie, maar zodra het om moeilijke zaken gaat waar heel goed over nagedacht moet worden, komen er alleen standpunten over het voetlicht, zonder ondersteunende argumenten. Jammer, want juist het debat maakt politiek interessant en houdt politici scherp.\n\nOnze boodschap aan de coalitie en het college is dan ook wederom: politiek is niet iets voor bange mensen. Luister naar de idee\u00ebn van anderen, dat kan soms veel tijd en heel veel geld schelen en het leidt over het algemeen tot betere besluiten.\n\nBurgerparticipatie\n\n Het woord burgerparticipatiewerd in de loop van 2010 vanuit het partijprogramma van de Partij Westvoorne door de coalitie hoog in haar vaandel gehesen. Er ligt nu een nota die binnenkort ter vaststelling aangeboden wordt. Een nota kan handig zijn, maar wanneer er daarbij stelselmatig geweigerd wordt eerdere pogingen tot burgerparticipatie te evalueren, blijven nota\u2019s een papieren aangelegenheid en dat is nu precies wat burgerparticipatie niet moet zijn.\n\nEr is in ieder geval \u00e9\u00e9n goed voorbeeld te geven van burgerparticipatie, namelijk het Hooischelf project. Weliswaar onder druk van de inwoners en de Partij Westvoorne, werd dit tot tevredenheid van de buurt uitgevoerd, en wel zonder duur extern bureau, gewoon door onze eigen ambtenaren. Bij deze willen we die ambtenaren daar graag een groot compliment voor geven. Helaas werpt de aanpak van de totale \u2018kaalslag\u2019 in Westvoorne hier weer een behoorlijke smet op: bijna 4 ha blijken in Rockanje te liggen en iets minder dan 1 ha in Oostvoorne! De Partij Westvoorne protesteert hier krachtig tegen.\n\nMaar, er zijn ook slechte voorbeelden van burgerparticipatie te noemen, zoals de strandhuisjes en het interactieve planproces Tinte. Van goede en slechte ervaringen wordt geleerd. Dat weet iedereen, dat leggen we allemaal aan onze kinderen uit, maar in deze gemeente wordt dat nog niet erg in praktijk gebracht.\n\nSlotwoord\n\n Geachte raad, wij zijn niet langer geloofwaardig als wij op deze manier doorgaan. Met name de manier waarop nu besluiten genomen worden, zal in het komende jaar doorbroken moeten worden. Als dat niet gebeurt, heeft de Provincie gelijk als zij stelt dat Westvoorne beter als zelfstandig gemeente opgeheven kan worden. Wij zijn daar pertinent op tegen en dat is \u00e9\u00e9n van de redenen waarom wij zullen blijven aandringen op een drastische verbetering van onze bestuurscultuur.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=168&terug=1", "body": "Wat het CDA waarschijnlijk bedoeld heeft te zeggen, is dat wij zomaar, zonder enige grond gezegd hebben dat er sprake van belangenverstrengeling is. Dat is onjuist.\n\nHet is bij wet zo geregeld dat het college juiste en volledige informatie moet verschaffen. Raadsleden moeten zich namelijk op grond van die informatie een mening vormen. Zij zijn in hun werk afhankelijk van de informatie die het college ze verstrekt. Vandaar dat de wet daar zo stellig over is en vandaar dat er ministers en wethouders in de problemen komen als zij onjuiste informatie verstrekken.\n\nNatuurlijk kan ook een wethouder zich vergissen of een uitspraak kan verkeerd geciteerd worden. In dit geval lijkt dat laatste zeer onwaarschijnlijk. De wethouder voegde aan die zin over de servituten van partner namelijk ook nog toe dat hij het niet aan het college gemeld had, omdat dat algemeen bekend is en het voor nog voor veel meer grond in de gemeente geldt. Het lijkt ons sterk dat het AD dat allemaal zelf verzonnen heeft. Bovendien is er nooit om rectificatie gevraagd.\n\nAls de uitspraak van de wethouder juist geweest was, dan was de conclusie, dat er dan sprake van belangenverstrengeling is, ook juist geweest.\n\nDe dag na bovengenoemde uitspraak van de wethouder in het AD deed het college een persbericht uitgaan. Daarin werd niet ontkend dat de partner van de wethouder die servituten had. Er werd alleen gesteld dat er geen sprake was van een vergoeding voor de partner van de wethouder.\n\nHet persbericht bevatte daarnaast een aantal onjuistheden. Bovendien bleek de in het persbericht genoemde koopakte uit 1956 helemaal niet te gaan over de koop van het stuk strand tussen de Eerste en Tweede slag, zoals wel in het persbericht gesteld werd, maar om stukken grond ten noorden en ten zuiden van die locatie. Wederom verstrekte het college dus onjuiste informatie.\n\nDe burgemeester heeft terecht zijn verontschuldigingen aangeboden voor het verstrekken van zoveel onjuistheden. Een goed functionerende gemeente raad, had desalniettemin deze stroom van foutieve informatie moeten adresseren. De wet is daar heel duidelijk over. Het mag niet en een gemeenteraad dient het college daarop aan te spreken.\n\nDankzij de vasthoudendheid van de Partij Westvoorne komt er een onafhankelijk onderzoek en komt er na 84 jaar eindelijk een keer duidelijkheid over de servituten. \u2018Eindelijk\u2019, nadat in 1927 de eerste servituten gevestigd werden is er duidelijkheid over de inhoud van de servituten en over wie daar wat over te zeggen heeft!\n\nWij hebben in de afgelopen periode de wethouder op geen enkele wijze als priv\u00e9 persoon aangesproken, maar in zijn hoedanigheid als wethouder. Wij hebben hem of zijn partner ook nooit beledigd of onfatsoenlijk bejegend.\n\nHet gedrag dat coalitiepartijen vertoond hebben tijdens de behandeling van het BING rapport in de raad was echter wel onfatsoenlijk, beledigend en persoonlijk. Alles wat zij naar aanleiding van het rapport van BING gezegd hebben ging over de Partij Westvoorne, over mij persoonlijk en, hoewel in mindere mate, over de Partij van de Arbeid. En dat alles in bewoordingen en op een toon, voorzitter, die niet in een raadszaal thuishoren. Wij hopen dat u, als voorzitter van deze raad, dergelijke bewoordingen en een dergelijke toon niet langer zult tolereren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=171&terug=1", "body": "Komend voorjaar zit de gemeenteraad van Westvoorne op de helft van de raadsperiode 2010 - 2014. Men kan niet volhouden dat het politieke klimaat voor Oostvoorne, Rockanje en Tinte tot nu toe erg vruchtbaar is geweest. Kenmerkend is dat er meer energie verloren is gegaan aan gekrakeel tussen coalitiepartijen en de oppositie dan dat dit college uitmunt in ambitieuze plannen, laat staan \u2013 zeker voor wat Rockanje betreft \u2013 concrete daadkracht. Er is eerder sprake van verharding in de relatie tussen coalitie en oppositie dan bereidheid naar een politieke grootste gemene deler te streven.\n\n Met de nodige zorg vraag je je af of dit nog tot 2014 zo moet voortduren. Schermutselingen rond de strandhuizen versterken die vraag alleen maar. College en coalitie zijn door het veto van Natuurmonumenten over de bouw van strandhuizen op het strand van Rockanje geconfronteerd met een bestuurlijk debacle. \n\n Tijd dus om de balans op te maken van twee jaar verlammend \u2018acht tegen zeven\u2019 beleid.\n\nWie de gang van zaken gedurende de afgelopen twee jaar de revue laat passeren moet tot de conclusie komen dat het met het Westvoornse gemeentebestuur al sinds 3 maart 2010, sinds de avond van de verkiezingsuitslag, mis is gegaan. Eigenlijk tekende zich al v\u00f3\u00f3r de verkiezing een onverenigbaarheid van humeuren en karakters af. De entree van de Partij Westvoorne was een nieuw fenomeen waarmee de gevestigde partijen sinds 1979 (oprichting Gemeentebelangen) nooit meer rekening hadden hoeven te houden.\n\n Een nieuwe partij ontstaat niet zomaar vanzelf. Nieuwe partijen komen voort uit onvrede over in voorafgaande periodes gevoerd beleid. Per definitie roept een nieuwkomer weerstand op bij zich aangesproken voelende partijen. Ze nemen verongelijkt een afwerende houding aan van \u2018Wie zijn zij dan wel dat ze denken het beter te kunnen\u2019.\n\n Als dan die nieuwe Partij Westvoorne een derde van het aantal stemmen behaalt en met vijf van de vijftien zetels de gemeenteraad binnenkomt, veroorzaakt dat een shock. Vijf zetels voor een debuterende partij (en dus vijf zetels verlies voor het zittende college) betekent \u2013 zeker in een kleine gemeente - een afstraffing van het in de voorgaande periode gevoerde beleid. De raadsverkiezing 2010 maakte klip en klaar duidelijk dat een flink deel van de burgers in Westvoorne een ander beleid wil.\n\nAls partijen in een zittend college (PvdA, Gemeentebelangen en D66) bijna de helft van hun aanhang kwijt raken en dat verlies komt niet eens terecht bij de toenmalige oppositiepartijen (VVD en CDA verloren ook een aanzienlijk deel van hun aanhang) dan hoeft het vertalen van de verkiezingsuitslag naar de samenstelling van het nieuwe college van burgemeester en wethouders niet zo moeilijk te zijn. Een veel gebezigde zegswijze na een verkiezing is immers \u2018de kiezer heeft altijd gelijk\u2019.\n\n Dat levert bij het opmaken van de politieke winst- en verliesrekening objectief beschouwd een drie partijen college op met de nieuwkomer Partij Westvoorne en de voormalige oppositiepartijen VVD en CDA, samen goed voor een comfortabele meerderheid van tien tegen vijf.\n\n Normaal gesproken is de verkiezingsuitslag ook richting gevend voor de kleur van het beoogde college. Voor VVD, CDA, Gemeentebelangen en D66 bestaat democratie echter uit de optelsom 3 + 2 + 2 + 1 = 8, wat een alle-kleuren-van-de-regenboog-college oplevert met net aan genoeg steun om te kunnen pretenderen dat het de meerderheid \u2013 zijnde 57 procent - van de kiezers vertegenwoordigt.\n\n Een drogredenering: de nieuwe coalitie bestaat uit louter verliezers, de oppositie uit de grote winnaar en de grote verliezer. Bij Gemeentebelangen zegde bijna 40 procent van haar aanhang haar vertrouwen in die partij op, bij de VVD 25 procent, bij het CDA 30 procent en bij D66 15 procent. Hoe lang kun je dan nog volhouden dat dit college voldoet aan de vernieuwing die blijkens de verkiezingsuitslag gewenst is.\n\nNu is het wel zo dat de collegevorming in het voorjaar van 2010 niet vlekkeloos is verlopen. De Partij Westvoorne met nul-komma-nul jaar aan politieke ervaring maakte in de euforie over de grote overwinning de beginnersfout bij de eerste onderhandelingssessie oneigenlijke eisen te stellen aan de keuze van wethouderskandidaten van andere partijen. De meer geroutineerde onderhandelaars van VVD, CDA, GB en D66 maakten er maar al te graag direct misbruik van door met z\u2019n achten hooghartig de regie van de collegevorming op te eisen. Het gevolg - resultaat zou een misplaatste kwalificatie zijn - : vier wethouders (nog nooit vertoond in een gemeente met slechts 14.000 inwoners, ) \u2018voor de prijs van drie\u2019 (o ja? de weggestemde, niettemin teruggekeerde wethouders ontvangen tegen de belofte aan de kiezers in (overigens wel volgens de regels) toch dezelfde wedde als voorheen.\n\n Het college vertoont trouwens nog een zeldzaam fenomeen: een partij met \u00e9\u00e9n zetel in de raad (D66), die niettemin een wethouder levert en daarmee een in de politiek hoogst ongebruikelijke machtspositie heeft. Sindsdien gaan we gebukt onder een voortdurende animositeit tussen coalitie en oppositie met louter strijd in het politieke debat. Het \u2018acht tegen zeven\u2019 drukt zwaar op de onderlinge verhoudingen, waarbij coalitieleden bij herhaling hun macht etaleren en de oppositie met dedain bejegenen.\n\nTyperend daarvoor is de wijze waarop de coalitie in de discussie over de strandhuizen de Partij Westvoorne heeft weggezet: g\u00eanant. Dat bij de collegeonderhandelingen 2010 het uit de verkiezingsuitslag blijkende signaal werd gebruuskeerd heb je als kiezer maar te slikken. Je mag slechts om de vier jaar naar de stembus. Dit stuk zou ook niet geschreven zijn, ware het niet dat coalitiepartijen in het rumoer over de strandhuizen de grens van het betamelijke fors hebben overschreden. Het raadsdebat over het BING-rapport heb ik via de gemeentelijke website met toenemende plaatsvervangende schaamte gevolgd. Als ge\u00efnteresseerd inwoner van Rockanje kun je dan in feite je ergernis maar op \u00e9\u00e9n manier laten blijken: deze.\n\nWat zit me als partijneutraal toeschouwer hoog? De directe aanleiding tot dit stuk is deze uitspraak van de voorzitter van de VVD-fractie aan het adres van de Partij Westvoorne: \u2018hoe is er samen te werken met een partij die je niet kunt vertrouwen\u2019 en in vervolg daarop nog erger: \u2018dat de VVD het achteraf wel goed door heeft gehad welk vlees zij tijdens de formatiebesprekingen in de kuip had\u2019, met als dieptepunt zijn sommatie aan een collega-fractievoorzitter haar raadszetel op te geven. \n\n Een partij die je niet kunt vertrouwen\u2026. De Partij Westvoorne is dus onbetrouwbaar, vindt de VVD. Een in een raadzaal onoorbaar oordeel. Het feit dat een nieuwe partij als de Partij Westvoorne een andere bestuurscultuur nastreeft maakt haar toch niet onbetrouwbaar? Zelfs zo onbetrouwbaar dat de VVD bij de eerste collegeonderhandeling al wist wat voor vlees zij in de kuip had? Welke afspraken/ overeenkomsten heeft de Partij Westvoorne in deze raadsperiode geschonden waaruit haar onbetrouwbaarheid blijkt? Als de VVD er niet in slaagt met de Partij Westvoorne samen te werken, betekent dat toch niet per definitie dat die partij niet te vertrouwen is? Zelfs als iemand namens de Partij Westvoorne in de beleving van de VVD ten aanzien van een wethouder een ongepaste uitspraak doet, is dat nog geen blijk van onbetrouwbaarheid. Hoog uit is sprake van (en in het vuur van de strijd nog te verdedigen ook) ongelukkige uitspraak.\n\nBovendien had de liberale woordvoerder - en in zijn kielzog de instemmend knikkende coalitiegenoten \u2013 waarschijnlijk zelf niet in de gaten hoe dom z\u2019n uitspraak was. Want al is het twee jaar na de raadsverkiezing: hij bevestigt dat er op grond van de verkiezingsuitslag inderdaad een college van andere samenstelling had moeten zitten en beroemt er zich nu op dat dit dankzij de liberale voorzienigheid is voorkomen. E\u00e9n/derde van de burgerij van Westvoorne die op de Partij Westvoorne heeft gestemd, zet hij daarmee voor schut; en dat is een fors hoger percentage dan waarop zijn VVD zich kan beroepen.\n\n Feitelijk vallen de coalitiepartijen hier door de mand. Hoezo geen vertrouwen in de Partij Westvoorne? Inhoudelijk moesten de onderhandelingen nog beginnen. Met een aansporing van de burgemeester, die zich twitterend bovendien ook nog als mediator afficheert, had het met een heel klein beetje goede wil best goed kunnen komen. Ergo: de liberale fractieleider en zijn coalitiegenoten bevestigen gewoon geen trek te hebben gehad om met de Partij Westvoorne in zee te gaan en grotelijks lak te hebben aan de verkiezingsuitslag. Het is een blijk van politieke minachting voor het signaal dat de kiezer in Westvoorne op 3 maart 2010 heeft afgegeven.\n\nDe coalitiepartijen stelden in die betreurenswaardige raadsvergadering op hoge toon de Partij Westvoorne aansprakelijk voor het aan het Bureau Integriteit Nederlandse Gemeenten opgedragen onderzoek - kosten rond 23.000 euro - naar mogelijke belangenverstrengeling door wethouder Ies Klok. Volgens de coalitiepartners een volstrekt onnodig onderzoek, weggegooid geld. Ze eisten op hoge toon van de fractieleden van de Partij Westvoorne hoofdelijk afstand te nemen van de uitlating van hun fractievoorzitter. De fractievoorzitter van de Partij Westvoorne werd zelfs gemaand haar raadslidmaatschap op te geven. Omdat zij het aanzien van de Westvoornse dorpspolitiek zou hebben beschadigd.\n\n Een voor deze coalitie kenmerkende opvatting, want mijn vraag is wie de dorpspolitiek meer in diskrediet brengt: de verkiezingsuitslag negerende coalitiepartijen VVD, CDA, GB en D66 met hun \u2018acht tegen zeven\u2019 dictaat, of de debuterende Partij Westvoorne die als grootste partij noodgedwongen in de oppositie zo goed mogelijk haar werk doet?\n\nIn zo\u2019n permanent opgefokte sfeer leidt dat er toe dat in brandende kwesties, zoals rond de strandhuizen, de coalitie zichzelf overschreeuwt. Al of niet bewust leidt zij de aandacht af van waar het in feite over moet gaan. Niet of er een bevriende wethouder zich gekrenkt voelt. Wel of die strandhuizen er \u2013 ondanks grote weerstand onder de burgerij - moeten komen of niet.\n\n De VVD windt zich er over op dat de factievoorzitter van de Partij Westvoorne wethouder Klok zou hebben beticht van belangenverstrengeling of de schijn daarvan. Belangenverstrengeling is in de politiek inderdaad een beladen woord. Maar bij de beoordeling van zo\u2019n uitspraak van een mederaadslid dienen VVD, CDA, GB en D66 zich er wel rekenschap van te geven in welke context een dergelijke veronderstelling is kunnen ontstaan. Maar zelfingenomen als zij zijn komen zij daar niet aan toe.\n\n Toch zijn in de eerste plaats de burgemeester en de wethouder zelf verantwoordelijk voor het rumoer dat is ontstaan. Tijdens de informatieavond over de strandhuizen in de Welkomkerk ( 9 juni 2011) hadden zij, zich onzeker uitend, geen antwoord op ter zake doende vragen over de betekenis van de op het strand betrekking hebbende servituten. Burgemeester en wethouder toonden zich verrast en deden zelfs, bij gebrek aan parate kennis, voorkomen van niets te weten. Dat is voor een intens meelevend publiek, in een van gemeentelijke zijde ongetwijfeld goed voorbereide vergadering, ongeloofwaardig. Is het dan vreemd dat twijfel ontstaat en in het publieke circuit de vraag opborrelt of er soms meer aan de hand is?\n\n Het is aan een gewoon burger in deze gemeente niet uit te leggen dat de nauwst bij de strandhuizen betrokken bestuurders \u2013 de burgemeester als voorzitter van het college en de wethouder als eerste verantwoordelijke - geen weet blijken te hebben van zo\u2019n voor het project cruciaal document. En al helemaal niet afgezet tegen de wijze waarop de wethouder bezig is - elke invloed van buiten af eliminerend - de strandhuizen er in de beleving van de publieke opinie \u2018door te drukken\u2019. Dan dienen zij toch ook kennis te hebben van eventuele juridische belemmeringen? Nog niet zo heel lang geleden hebben in een andere kwestie vergelijkbare servituten een rol gespeeld. En niemand in het raadhuis heeft zich dat herinnerd? Kom nou\u2026.\n\nDaarbij speelt bovendien een rol dat men zich huiselijke kring afvraagt of de levenspartner van de wethouder er aan de keukentafel nooit over heeft verteld dat haar opa bij de verkoop van dit stuk strand aan de gemeente in een servituut heeft laten vastleggen wat er op het strand al dan niet is toegestaan. In een politieke discussie doet die bijkomstigheid inderdaad niet ter zake, maar het is wel een gegeven dat in de dorppolitiek op huiskamerniveau bij de meningsvorming meespeelt. Maar als je niet in Rockanje woont (6 van de 8 leden van de coalitie wonen in Oostvoorne en Tinte) dringt daar blijkbaar niets van door.\n\n Nota bene wethouder Klok zelf verklaart in het BING-rapport dat hij achteraf gezien om alle schijn te vermijden de voorbereiding van de besluitvorming over de strandhuizen misschien beter aan een collega-wethouder had kunnen overlaten. Met andere woorden: de wethouder onderkent nu zelf ook dat de schijn van belangenverstrengeling op de loer lag.\n\n VVD, CDA, GB en D66 moeten er dan niet vreemd van opkijken dat een partij die buiten het college wordt gehouden en deswege al een grote informatieachterstand heeft, op grond van ontoereikende en verwarrende informatie, vraagtekens zet bij zoveel onduidelijkheid en mede \u2013 ook desgevraagd in de pers - reageert op wat er in de volksmond algemeen rond zingt.\n\n Als de burgemeester en de wethouder op de in de Welkomkerk gestelde vragen over de servituten inhoudelijk een adequaat antwoord hadden kunnen geven zou er voor de Partij Westvoorne geen enkele reden zijn geweest er dieper op in te gaan. Sterker: wantrouwen ten opzichte van de wethouder zou in de kiem zijn gesmoord als het college zelf in staat was geweest per omgaande helderheid te verschaffen. Er bleek echter een BING-rapport nodig te zijn om die helderheid te kunnen verkrijgen. College en coalitie zijn daarom in hoge mate zelf debet aan en verantwoordelijk voor het rumoer dat rondom het optreden van de wethouder is gaan ontstaan.\n\nDat betekent dat de kostenpost van 23.000 euro voor het BING-onderzoek allerminst \u2018nodeloos door de oppositie over de balk gesmeten belastinggeld\u2019 was, zoals de VVD tamboereert. Integendeel. Het BING-onderzoek blijkt zelfs hoogst noodzakelijk te zijn geweest om te repareren wat het college zelf had nagelaten te doen: uitzoeken of er servituten op het strand lagen en zo ja wat dat voor het strandhuisproject betekent. \n\n Het is uitgesproken hypocriet dat college en coalitie tot nu toe hardnekkig zwijgen over die tweede constatering in het BING-rapport. Dat er ten aanzien van wethouder Klok op geen enkele wijze van belangenverstrengeling sprake was, is inderdaad een belangrijke en geruststellende conclusie. Niet anders verwacht. Maar het is juist de motivering van deze vrijpleitende uitspraak die college en coalitie alle zelfingenomenheid ontneemt en in grote verlegenheid brengt.\n\n Volgens het BING heeft de wethouder wel aannemelijk gemaakt niet inhoudelijk van de servituten op het strand tussen de Eerste en Tweede Slag op de hoogte te zijn geweest. En als je van niets weet kun je ook geen belangen verstrengelen. Zo simpel kan het zijn.\n\n Maar het rapport van het Bureau Integriteit Nederlandse Gemeenten gaat een stap verder en komt tot een conclusie die voor de beoordeling van het handelen van het college veel belangrijker is. Het BING stelt dat het college \u2013 dus de verantwoordelijke wethouder in de eerste plaats - wel van het bestaan van de servituten op de hoogte had moeten zijn.\n\nHet BING: \u2018Als in Rockanje alom bekend is dat er op het strand en het duingebied servituten gevestigd zijn en als die in het verleden al vaker onderwerp van casu\u00efstiek zijn geweest, dan had het als onderdeel van een zorgvuldige voorbereiding van de besluitvorming wel voor de hand gelegen dat het gemeentebestuur van het bestaan wel op de hoogte was geweest\u2019. Ik onderstreep: \u2018\u2026..dan had het als onderdeel van een zorgvuldige voorbereiding van de besluitvorming wel voor de hand gelegen dat het gemeentebestuur wel van het bestaan wel op de hoogte was geweest\u2019.\n\n Deze kritische toonzetting geeft aan deze constatering duidelijk het karakter van een verwijt. Burgemeester en wethouders wisten weliswaar van niets, maar het had voor de hand gelegen dat ze wel op de hoogte zouden zijn geweest. Van de start af aan heeft het dus aan kennis van servituut en betekenis ontbroken. Daardoor heeft het servituut in de oordeelsvorming over de strandhuizen geen rol kunnen spelen. Daarmee is de gemeenteraad cruciale informatie onthouden. Ergo: als aan de voorbereiding van een zorgvuldige besluitvorming een doorslaggevend gegeven ontbreekt is er sprake van onzorgvuldige besluitvorming.\n\nTerugredenerend: Informatie over het servituut had volgens het BING al beschikbaar moeten (en kunnen) zijn bij de interpretatie van de in de toekomstvisie Natuur Actief gedane suggestie strandhuizen te ontwikkelen om de recreatieve functie van Rockanje op te krikken. Die informatie ontbrak ook toen de wijziging van het bestemmingsplan Zeegebied aan de orde was waarin een locatie voor de strandhuisjes werd geregeld.\n\n Met andere woorden: toen al had er in het raadhuis een bel moeten gaan rinkelen of het idee om tussen de Eerste en Tweede Slag strandhuizen toe te staan \u2013 gegeven de servituten \u2013 wel realistisch was. Het servituut in acht nemend zijn de in de toekomstvisie geopperde strandhuizen luchtkastelen. \n\n Conclusie: college en coalitie hebben wel voortvarend aan het accommoderen van de strandhuizen gewerkt, maar hebben totaal geen rekening gehouden met dat op dat deel van het strand rustende servituut. Maar \u2018als onderdeel van een zorgvuldige voorbereiding van de besluitvorming\u2019 hadden ze wel van het bestaan van het servituut kunnen en moeten weten. Dan zou ook bekend zijn geweest dat door het servituut beren op de weg opdoemden die het hele idee van de strandhuizen tot een idee-fixe zou kunnen maken.\n\nBij de opdracht aan het BING heeft het college niet expliciet om deze \u2018bijvangst\u2019 van het integriteitonderzoek gevraagd en dus hoef je er dan, denkt de coalitie blijkbaar, ook niet op te reageren. Echter: door zich zo in niet mis te verstane bewoordingen te uiten heeft de rapporteur van het BING blijkbaar wel degelijk de bedoeling gehad deze tekortkoming in zijn rapport op te nemen. In feite zegt hij: de wethouder wist weliswaar van niets, maar hij had het wel mo\u00e9ten weten.\n\n Het blijft daarom vreemd en ongeloofwaardig dat niemand in het raadhuis, hoewel servituten bij herhaling in de besluitvorming over andere zaken een rol hebben gespeeld, aan het bestaan van mogelijke servituten op dit deel van het strand heeft gedacht. De ambtenaren niet, de wethouders niet en de burgemeester niet.\n\n Of niemand heeft er - de kop in het zand stekend \u2013 aan willen denken: zolang niemand over een servituut op het strand begint weten we van niets en gaan we gewoon onze gang\u2026..\n\n Dat vermoeden vindt steun in het antwoord op de zienswijzen die bij de behandeling van het bestemmingsplan Zeegebied ( eind 2010/begin2011) zijn ingediend. Het college stelt \u2018dat het al dan niet voorkomen van bepaalde erfdienstbaarheden niet per definitie de plaatsing van strandhuisjes onmogelijk maakt. Indien van toepassing is het immers bijvoorbeeld ook mogelijk erfdienstbaarheden af te kopen of een andere regeling te treffen\u2019.\n\n Afkopen bij wie? Een regeling treffen met wie? Is het gek dat gezien de relatie wethouder / Van Hoey Smith dan het woord \u2018belangenverstrengeling\u2019 valt?\n\n Ook in die reactie op de zienswijzen staat: \u2018Voordat toepassing wordt gegeven aan de wijzigingsbevoegdheid zullen eventuele erfdienstbaarheden worden onderzocht. Er is immers ook nog geen concreet bouwplan dat getoetst kan worden\u2019.\n\n Met andere woorden: het college was wel degelijk eerder dan in het BING-rapport wordt gesuggereerd van het fenomeen servituut op de hoogte, maar deed er niets mee. Het had het niet nodig gevonden te laten onderzoeken of het strandhuisplan \u00faberhaupt binnen de doelstelling van de servituten zou passen. Puur de houding van \u2018dat zien we later wel\u2026. \u2018. Daardoor krijgt deze handelwijze het karakter van \u2018we zetten straks iedereen met een concreet plan voor het blok en dan moeten ze van goede huize komen om het nog te kunnen tegenhouden\u2019.\n\nNogmaals herhaald: voor de oordeelsvorming over de strandhuizen is kennis van de servituten en de daarin (\u2018voor de eeuwigheid\u2019) vastgelegde conserverende voorwaarden onontbeerlijk. Het feit dat het Bureau Integriteit Nederlandse Gemeenten zijn verwijt \u2018dat het college ten behoeve van een zorgvuldige voorbereiding van de besluitvorming op de hoogte van de servituten had moeten zijn\u2019 ongevraagd in het integriteitonderzoek heeft betrokken duidt er op dat het BING dat het college aanrekent.\n\n Het is ook te beredeneren dat een gemeentebestuur eerst volwaardige plannen voor het strand laat uitwerken en dan pas onderzoekt of de realisering daarvan mogelijk is. Onderzoeken of er belemmeringen op het strand liggen doe je aan het begin van het besluitvormingstraject en niet achteraf. En dan is het wel heel kinderachtig dat de wethouder nu Natuurmonumenten verwijt dat zij wel eerder een waarschuwende vinger had kunnen opsteken. Als je wat op het strand wilt is het aan de wethouder met Natuurmonumenten over de (on)mogelijkheden in overleg te treden en niet andersom aan Natuurmonumenten om bij de wethouder te informeren waarmee hij bezig is. Er is maar \u00e9\u00e9n bestuurder direct verantwoordelijk voor deze voor de gemeente fatale afloop: de wethouder zelf.\n\n Wel kennis hebbend van servituut en inhoud had het college (lees het afwijzende oordeel van Natuurmonumenten als toezichthouder op de naleving van de servituten er op na) er nooit aan moeten beginnen op de in Natuur Actief gedane suggestie in te gaan.\n\nDe betekenis van het BING -rapport is dat ondubbelzinnig en voor geen andere uitleg vatbaar wordt vastgesteld dat de gemeenteraad van stonde af aan onvoldoende en onvolledig, dus verkeerd, is voorgelicht. Of dat door onwetendheid is gebeurd speelt in de politieke beoordeling geen rol. Het college van BenW is in zorgvuldigheid ten aanzien van een cruciaal onderdeel van de besluitvorming tekort geschoten met alle \u2013 ook financi\u00eble \u2013 gevolgen van dien. \n\n Het onvolledig informeren van de raad \u2013 zeker over servituten met zo\u2019n verstrekkende betekenis - is een politieke doodzonde. Daar volgt onder normale politieke omstandigheden in een gemeenteraad een motie van afkeuring op; met minimaal het vertrek van de betrokken wethouder. Nu ben ik niet zo na\u00efef me te verbeelden dat de coalitie wethouder Klok met een motie van afkeuring confronteert. En de Partij Westvoorne en de PvdA hoeven er als oppositie, gegeven krachtsverhouding, al helemaal niet mee te komen. Het staat toch acht tegen zeven.\n\n Maar dit is wel een verontrustend feit. De coalitie in de gemeenteraad van Westvoorne geeft blijk van erosie van de politieke maatstaven zonder welke een democratisch gevormd bestuur niet naar behoren kan functioneren. Binnen het rigide \u2018acht tegen zeven\u2019 beleid ontbreekt politiek zelfreinigend vermogen. Welke blunder er binnen de coalitie ook wordt begaan: voor een politieke afrekening hoeft niet te worden gevreesd.\n\n Als dat elders gebeurt noemen we dat dictatuur.\n\nIn de eerste plaats zou de fractieleider van de VVD zich dat moeten aantrekken. Als je zoveel ophef maakt over een achteraf hoogst noodzakelijk gebleken besteding van 23.000 euro belastinggeld aan het BING-rapport, hoe zwaar weegt het dan als je een veelvoud ( de kosten van tijdrovende ambtelijke voorbereiding, vergaderingen, zaalhuur, discussieleider, vergeefse investeringen door plannen indienende ondernemers) hebt verspild aan een plan waaraan je met kennis van de servituten nooit had moeten beginnen. Hoe zo de fractievoorzitter van een oppositiepartij sommeren haar raadszetel ter beschikking te stellen en de andere kant uit te kijken als de wethouder van je eigen coalitie blundert? \n\n In de tweede plaats zal D66 zich moeten afvragen of haar hoog beleden principes over politieke verantwoordelijkheid en daaruit voortvloeiende consequenties nog te rijmen zijn met het in stand te houden van deze coalitie. Hoe geloofwaardig wil je blijven?\n\n Dit bestuursdrama zal dus wel geen politieke gevolgen krijgen. Daarvoor staat er door het gebakkelei in de afgelopen maanden te veel prestige op het spel, vrees ik.\n\nIntussen vraag je je af of er in de achterbannen van VVD, CDA, GB en D66 zo langzamerhand, met de ervaringen in de afgelopen maanden, toch niet het inzicht rijpt een einde te maken aan de ongelukkige situatie waarin we in Westvoorne sinds de collegevorming in 2010 bestuurlijk zijn beland.\n\n Of modderen we maar door tot na de raadsverkiezing in 2014?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=165&terug=1", "body": "Er is geen sprake van belangenverstrengeling of van de schijn daarvan. Dat stelt ons gerust en dat is goed nieuws voor heel Westvoorne.\n\nEr is door BING met name heel veel duidelijkheid verschaft over de servituten die op de ontwikkelingslocatie van de strandhuisjes liggen. In de eerste plaats natuurlijk dat ze daar liggen en in de tweede plaats dat op grond van die servituten de ontwikkeling van die huisjes tegengehouden zou kunnen worden. Dat is goed nieuws voor alle mensen die tegen de komst van de strandhuisjes zijn.\n\nToch zijn er ook nog wel wat onduidelijkheden. E\u00e9n daarvan is of er naast Natuurmonumenten nog andere \u2018bewakers\u2019 van servituten zijn. BING zegt hierover dat het \u2018heersend erf\u2019, dat is het stuk grond van waaruit je iets over een dienend erf te zeggen hebt, in handen van Natuurmonumenten is. Binnen het dienend erf waarover het in dit geval gaat, ligt de ontwikkelingslocatie van de strandhuisjes. BING stelt, om een heel ingewikkeld verhaal kort samen te vatten, dat alleen Natuurmonumenten \u2018bewaker\u2019 op het naleven van de servituten is, omdat alleen Natuurmonumenten in bezit van het heersend erf is.\n\nDat klopt voor zover het de situatie uit 1954 en 1956 betreft. Maar de situatie nu is niet meer zoals die toen was, want er zijn delen van het heersend erf, een gebied van in totaal 320 ha., verkocht. En iedereen die een stuk van het heersend erf in eigendom heeft, is \u2018bewaker\u2019 van de servituten die op het dienend erf liggen.\n\nNaast de duidelijkheid die over de servituten gegeven wordt, wordt er ook duidelijk door BING gesteld dat er in de besluitvorming rond de strandhuisjes door het college geen aandacht is geschonken aan het mogelijk bestaan van de servituten, maar dat zulks als onderdeel van een zorgvuldige voorbereiding van de besluitvorming wel voor de hand had gelegen. Met name omdat de servituten vaker onderwerp van gesprek geweest zijn, onder andere bij Olaertsduyn en het Pingu\u00efnterrein.\n\nWij zouden willen zeggen: Laten we hier iets van leren en laten we in de toekomst als er ontwikkelingen op servituutterreinen overwogen worden eerst uitzoeken om welke servituten het gaat en wie de \u2018bewakers\u2019 van die servituten zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=173&terug=1", "body": "Nu de ontwikkeling van de strandhuisjes definitief van de baan is, is het tijd voor een terugblik op het doorlopen proces. Hoe heeft het college en in het bijzonder de verantwoordelijk wethouder, gehandeld?De verantwoordelijk wethouder stelt in een interview (4 januari 2012) dat hij een heldere koers heeft gevaren en de juiste procedure heeft gevolgd. Ik zal u uitleggen waarom wij het daar niet mee eens zijn.\n\nI Onjuiste en onvolledige informatie\n\n Ten eerste is de raad van het begin af aan onvolledig en op verschillende momenten zelfs onjuist voorgelicht door het college. In het rapport van BING wordt ingegaan op deze onjuiste en onvolledige informatie en maakt u zich niet ongerust ik zal daar niet opnieuw naar verwijzen, maar\u2026. ook de onderzoekers van BING werden onjuist ingelicht. \n\n Het college had de raad er op moeten wijzen dat er mogelijk servituten op de ontwikkelingslocatie van de strandhuisjes lagen. Dat had eigenlijk al moeten gebeuren bij het bespreken van de criteria voor de huisjes, maar in ieder geval bij het vaststellen daarvan en bij het opnemen van de wijzigingsbevoegdheid in het Bestemmingsplan Zeegebied Westvoorne op 10 mei 2011.\n\n Anders dan steeds door het college beweerd wordt en anders dan aan BING gemeld werd, was het college namelijk toen reeds op de hoogte van bestaan van de servituten. Dat blijkt onder meer uit de Nota van beantwoording op de Zienswijzen op het BP Zeegebied. Door indiener 5 werd namelijk reeds op 15 februari 2010 verwezen naar de geldende erfdienstbaarheden op de ontwikkelingslocatie van de strandhuisjes en B&W stelde toen dat \u2018voordat toepassing gegeven wordt aan de wijzigingsbevoegdheid eventuele erfdienstbaarheden zullen worden onderzocht\u2019 (zie hieronder vraag 17 PW + antwoord BING).\n\nVraag 1: Waarom is er tegen onderzoekers van BING gezegd dat het bestaan van de servituten niet eerder ter sprake geweest is dan op de informatieavond op 9 juni 2011 terwijl uit de beantwoording van de zienswijze blijkt dat er al in februari 2011 over gesproken is (en wel formeel in de vorm van een beantwoording van een zienswijze)?\n\nII Natuurmonumenten\n\n Door het college wordt over de inbreng van Natuurmonumenten het volgende gesteld:\n\n \u2018ondanks het feit dat Natuurmonumenten al ruim een jaar op de hoogte was van de ontwikkeling van de strandhuisjes heeft de vereniging pas op een laat moment laten weten niet mee te werken aan het proces\u2019.\n\n Hoewel in het ambtelijk advies gesteld wordt dat \u2018het de vraag is of het verstandig is de verhoudingen met Natuurmonumenten verder op scherp te stellen\u2019 wordt er door het college aangekondigd dat \u2018er een brief naar Natuurmonumenten zal gaan om de onvrede over het gelopen proces te uiten\u2019.\n\n Dat leidt tot de volgende vragen:\n\nVraag 3. Waarom is het college van mening dat Natuurmonumenten wel eerder in het proces de servituten naar voren had moeten brengen en zij zelf niet?\n\nVraag 5. Hoe staat het college tegenover de kosten die door de verschillende ondernemers gemaakt zijn?\n\n Gebleken is dat dit om aanzienlijke bedragen gaat. Bedragen die niet uitgegeven waren indien men tijdig kennis had willen nemen van het feit dat de ontwikkeling van de strandhuisjes niet in overeenstemming is met de servituten.\n\nV Wel of geen motie?\n\n Natuurlijk hebben wij nagedacht over het indienen van een motie van afkeuring of van wantrouwen en in dat kader wil ik u graag een deel van de recent verschenen analyse van Koos de Gast voorlezen.\n\nHij schrijft onder andere het volgende:\n\n Het onvolledig informeren van de raad \u2013 zeker over servituten met zo\u2019n verstrekkende betekenis - is een politieke doodzonde. Daar volgt onder normale politieke omstandigheden in een gemeenteraad een motie van afkeuring op; met minimaal het vertrek van de betrokken wethouder. Nu ben ik (Koos de Gast dus) niet zo na\u00efef me te verbeelden dat de coalitie wethouder Klok met een motie van afkeuring confronteert. En de Partij Westvoorne en de PvdA hoeven er als oppositie, gegeven de huidige krachtsverhouding, al helemaal niet mee te komen. Het staat toch acht tegen zeven.\n\n Maar dit is wel een verontrustend feit. De coalitie in de gemeenteraad van Westvoorne geeft blijk van erosie van de politieke maatstaven zonder welke een democratisch gevormd bestuur niet naar behoren kan functioneren. Binnen het rigide \u2018acht tegen zeven\u2019 beleid ontbreekt politiek zelfreinigend vermogen. Welke blunder er binnen de coalitie ook wordt begaan: voor een politieke afrekening hoeft niet te worden gevreesd.\n\nWe zijn benieuwd naar de opstelling van de coalitiepartijen.\n\n Wij dienen, in deze eerste termijn, een motie in waarmee het strandhuisjes project definitief afgesloten wordt. Ik zal hem u voorlezen.\n\nBijlage - Vragen PW aan BING n.a.v. hun rapport\n\n 17. Is door de onderzoekers kennisgenomen van de nota naar aanleiding van de zienswijzen op het bestemmingsplan zeegebied (http://www.westvoorne.nl/index.php?simaction=content&mediumid=37&pagid =2069&stukid=24827#titel24827) waaruit blijkt dat op 15 februari 2011 door de indiener van zienswijze 5 is verwezen naar geldende erfdienstbaarheden, en burgemeester en wethouders hebben aangeven dat voordat toepassing wordt gegeven aan de wijzigingsbevoegdheid eventuele erfdienstbaarheden zullen worden onderzocht. Hoe verhoudt dit zich met de deelconclusie van p. 26 dat \u201cOp de informatieavond is het onderwerp servituten/erfdienstbaarheden in relatie tot strandhuisjes voor het eerst ter sprake gekomen en zijn hierover vragen gesteld aan de betrokken portefeuillehouder.\u201d?\n\nAntwoord BING: Inmiddels hebben wij hiervan kennis genomen. Ge\u00efnterviewden hebben tegenover ons verklaard dat in het voortraject niet is gesproken over het bestaan van mogelijke servituten/ erfdienstbaarheden. Alle ge\u00efnterviewden hebben verklaard dat het voor het eerst ter sprake kwam bij de informatieavond op 9 juni 2011. Naar onze mening had het overigens wel in de rede gelegen, zoals wij dat ook stellen bij de beantwoording van de onderzoeksvraag in ons rapport, dat dit onderwerp eerder ter sprake zou zijn gekomen. De door u geciteerde beantwoording van de zienswijze onderstreept dit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=174&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=175&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=177&terug=1", "body": "Strandhuizen of geen strandhuizen?\n\n Uit het op 3 januari verschenen persbericht van de gemeente Westvoorne valt op te maken dat het strandhuisjes project van de baan is, want daarin staat het volgende: \u2018Vandaag heeft het college van B&W besloten te stoppen met de ontwikkeling voor de bouw van strandhuisjes op het badstrand van Rockanje\u2019.\n\n Tijdens de raadsvergadering van 10 januari bleek het allemaal toch anders te liggen.\n\n Toen wij, in lijn met hetgeen in het persbericht gesteld werd, het college middels een motie, verzochten geen gebruik te maken van hun wijzigingsbevoegdheid ten behoeve van het oprichten van de strandhuisjes (opgenomen in het Bestemmingsplan zeegebied Westvoorne) en die wijzigingsbevoegdheid bij een eventuele herziening van het bestemmingsplan of bij het opstellen een nieuw bestemmingsplan te schrappen, bleek het project namelijk niet definitief van de baan. Het college, bij monde van wethouder Klok, gaf aan dat de deur van het project op een kier bleef staan. Natuurmonumenten had, als \u2018bewaker\u2019 van de servituten die op de ontwikkelingslocatie van de huisjes liggen, weliswaar laten weten dat de bouw van de huisjes in strijd is met de servituten, maar er moest, volgens Klok, toch nog maar eens over gesproken worden met het landelijk bestuur van Natuurmonumenten. Klok ontraadde daarom de motie, want hij was niet van plan \u2018alle schepen achter zich te verbranden\u2019. De coalitiepartijen (VVD, CDA, GBW en D66) waren het met hem eens. Het zou, volgens hen zonde zijn het project nu zomaar, op basis van die servituten, te stoppen. Eerst maar eens dat gesprek aangaan was hun devies.\n\nNatuurmonumenten\n\n Natuurmonumenten kreeg tijdens de raadsvergadering van Klok en de coalitiepartijen opnieuw de zwartepiet toegespeeld. Het was, volgens hen, niet de schuld van het college, maar van Natuurmonumenten dat het bestaan van de servituten niet eerder tijdens het ontwikkelingsproces naar voren gebracht was. Dit in tegenstelling tot het oordeel van onderzoekscommissie van BING, die stelden dat het college het mogelijk bestaan van de servituten had moeten onderzoeken.\n\n Wij vinden het standpunt van Natuurmonumenten, dat niet zij maar het college het onderzoek naar de servituten had moeten doen, wel te rechtvaardigen. Zo\u2019n onderzoek is namelijk heel duur. Er moet bij het kadaster onderzocht worden op welke kadastrale perceelnummers servituten van toepassing zijn. Daar moet per kadasternummer voor betaald worden en vaak gaat het bij een ontwikkelingslocatie om meerdere nummers. Wij hebben in het kader van de servituten zo\u2019n onderzoek laten doen en dat kostte ons in totaal \u20ac 778,60. Daarbij hadden wij het geluk dat de ontwikkelingslocatie maar \u00e9\u00e9n kadasternummer heeft.\n\n Een bijkomend probleem bij ieder onderzoek naar kadastrale gegevens is dat kadasternummers regelmatig gewijzigd worden. Zo liggen er onder het huidige kadasternummer van de strandhuisjeslocatie maar liefst 33 oudere, zogenaamde \u2018historische kadastrale percelen\u2019. Dat geldt ongetwijfeld voor nog veel meer servituutterreinen in Nederland die door Natuurmonumenten beheerd worden. Daarom zal er bij een eventueel ontwikkelingsproject altijd een nieuw kadastraal onderzoek gedaan moeten worden. Eigenaren van de betreffende percelen (in dit geval de gemeente) worden op de hoogte gesteld van de nieuwe nummers, maar dat geldt niet voor de \u2018bewakers\u2019 van de servituten (in dit geval Natuurmonumenten). Logisch dat Natuurmonumenten zo\u2019n onderzoek uitstelt totdat zeker is dat (en op welke locatie) er gebouwd gaat worden. Onderzoeksgeld uitgeven aan mogelijke bouwprojecten kunnen zij immers moeilijk rechtvaardigen. Overigens had Natuurmonumenten aan de gemeente al voorafgaand aan het BING onderzoek laten weten pas een oordeel te zullen geven nadat de resultaten van het onderzoek van BING naar de servituten bekend zouden zijn en nadat de gemeente zekerheid zou geven over de voortgang van het project.\n\n Wat Natuurmonumenten wel had kunnen doen, toen zij uit de krant (!) vernamen dat er sprake was van het strandhuisjes project, is de gemeente wijzen op het mogelijk bestaan van servituten. Wij kunnen ons daarnaast voorstellen dat Natuurmonumenten op grond van hun natuurbeschermende taak sowieso bezwaar tegen het project had kunnen aantekenen. Dat had, aan het begin van het proces, wel meer duidelijkheid over hun standpunt gegeven.\n\n Desalniettemin kan niemand van Natuurmonumenten verwachten dat zij de fouten van dit college voorkomen en daarvoor dan ook nog eens hoge kosten moeten maken die zij niet kunnen rechtvaardigen.\n\nOnvolledige en onjuiste informatie\n\n De raad is van het begin af aan onvolledig en op verschillende momenten zelfs onjuist voorgelicht door het college. In het rapport van BING wordt ingegaan op deze onjuiste en onvolledige informatie. Zo stelt de onderzoekscommissie van BING dat de informatie die in het persbericht van 17 juni op onderdelen onjuist is. Daarnaast stellen zij dat de door de gemeente genoemde koopakte van 1956 niet/nauwelijks betrekking heeft op de ontwikkelingslocatie maar dat het om de koopakte uit 1954 gaat. Er wordt tevens gesteld dat het naar de mening van de onderzoekscommissie \u2018als onderdeel van een zorgvuldige voorbereiding van de besluitvorming, voor de hand had gelegen aandacht te schenken aan het mogelijk bestaan van servituten\u2019. Maar, zo stellen zij verder, \u2018gebleken is dat het onderwerp servituten niet eerder ter sprake gekomen is in de planvorming van de gemeente\u2019 dan tijdens de informatieavond. \n\n Het college heeft inderdaad bij hoog en laag volgehouden dat de servituten niet eerder ter sprake geweest zijn dan op die bewuste voorlichtingsavond over het strandhuisjes project van 9 juni 2011. Dat is niet alleen aan de raad gezegd, maar ook aan de onderzoekscommissie van BING. Gebleken is echter dat dit niet waar is.\n\n Anders dan steeds door het college beweerd wordt en anders dan aan BING gemeld werd, was het college namelijk reeds in februari 2011 op de hoogte van bestaan van de servituten. Dat blijkt onder meer uit de Nota van beantwoording op de Zienswijzen op het Bestemmingsplan Zeegebied Westvoorne. Door indiener 5 werd namelijk reeds in februari 2011 verwezen naar de geldende erfdienstbaarheden (servituten) op de ontwikkelingslocatie van de strandhuisjes, zoals blijkt uit de volgende passage (punt d) uit de nota van zienswijzen:\n\n \u2018Op het genomen wijzigingsgebied ligt een erfdienstbaarheid, welke volgens de indiener de bouw van strandhuisjes uitsluit. Volgens de erfdienstbaarheid mogen op de gronden geen opstallen of getimmerten worden opgericht, met uitzondering van kleine niet storende gebouwtjes. Indiener stelt dat, gezien het beoogde aantal op te richten strandhuisjes, de wijzigingsbevoegdheid niet voldoet aan deze dienstbaarheid\u2019.\n\n \n\nDe beantwoording van het college luidt als volgt:\n\n \u2018Het al dan niet voorkomen van bepaalde erfdienstbaarheden maakt niet per definitie de plaatsing van strandhuisjes onmogelijk. Indien van toepassing is het immers bijvoorbeeld ook mogelijk om erfdienstbaarheden af te kopen of een andersoortige regeling te treffen. Overigens is er slechts sprake van de opname van een wijzigingsbevoegdheid strandhuisjes. Voordat toepassing wordt gegeven aan de wijzigingsbevoegdheid zullen eventuele erfdienstbaarheden worden onderzocht. Er is nu immers ook nog geen concreet bouwplan welke getoetst kan worden. Uiteraard wordt dit aspect te zijner tijd bij de besluitvorming over de toepassing van de wijzigingsbevoegdheid meegewogen\u2019.\n\nIn het BING rapport staat daarover echter het volgende:\n\n - Bij de totstandkoming van deze plannen (Bestemmingsplan zeegebied en criteria strandhuisjes) is er volgens betrokkenen (de betrokken portefeuillehouder) niet gesproken over het mogelijk bestaan van servituten/erfdienstbaarheden op het gedeelte van het badstrand waar de strandhuisjes gepland staan.\n\n - Een bij het project betrokken ambtenaar verklaart desgevraagd dat er in het ambtelijke voortraject geen onderzoek heeft plaats gevonden naar servituten. Hij zegt daarover:\n\n \u201cIk wist weliswaar van het bestaan van servituten in de omgeving, maar in mijn optiek hadden die enkel betrekking op het duingebied. Van servituten op het badstrand was mij niets bekend. Wij hebben hier ambtelijk destijds, bij de uitwerking van de plannen, ook nooit over gesproken en ook geen onderzoek naar gedaan.\u201d\n\n Tevens verklaart hij desgevraagd:\n\n \u201cTijdens overleggen over de plannen met de betrokken wethouders, waaronder [naam betrokken portefeuillehouder], heeft niemand stilgestaan bij het mogelijke bestaan van servituten op het badstrand. Het is geen enkele keer ter sprake gekomen.\u201d\n\n De ambtenaar verklaart dat een onderzoek naar mogelijke servituten later in het traject mogelijk wel zou hebben plaatsgevonden.\n\n - De betrokken portefeuillehouder verklaart dat hij werd verrast door de vraag (over het mogelijk bestaan van de servituten op de informatieavond):\n\n \u201cIk was weliswaar op de hoogte van servituten in het duingebied, maar ik was in de veronderstelling dat er geen servituten op het badstrand zouden liggen. Ik was dan ook verrast door de vraag en ik heb toen aangegeven er later op terug te komen, omdat ik op dat moment de kennis nog niet had.\u201d\n\n - De burgemeester verklaart dat hij pas op de informatieavond voor het eerst kennis nam van de suggestie dat er servituten zouden liggen op het badstrand van Rockanje.\n\n - Uit het onderzoek volgt dat tot aan de informatieavond op 9 juni 2011 binnen de gemeente geen aandacht is geschonken aan het mogelijk bestaan van servituten/erfdienstbaarheden op de percelen waar de strandhuisjes gepland staan. Naar onze mening had dat \u2013 als onderdeel van een zorgvuldige voorbereiding van de besluitvorming - wel voor de hand gelegen. Dit met name gezien het feit dat het, blijkens de interviews, in de gemeente \u2018alom\u2019 bekend is dat er op een groot aantal percelen (met name duingebied) in de gemeente Westvoorne servituten/erfdienstbaarheden zijn gevestigd en dat in het verleden binnen de gemeente al vaker soortgelijke casu\u00efstiek onderwerp van gesprek is geweest (Olaertsduyn, Pingu\u00efnterrein).\n\n - Op de informatieavond is het onderwerp servituten/erfdienstbaarheden in relatie tot de strandhuisjes voor het eerst ter sprake gekomen en zijn hierover vragen gesteld aan de betrokken portefeuillehouder.\n\n - Gebleken is dat het onderwerp servituten/erfdienstbaarheden nog niet eerder ter sprake was gekomen in de planvorming van de gemeente.\n\n (zie BING Onderzoek belangenverstrengeling, 6.6 Overige bevindingen en 7.2. Tweede onderzoeksvraag)\n\nDe Confrontatie\n\n Wij hebben tijdens de raadsvergadering van 10 januari het college geconfronteerd met de discrepantie tussen hetgeen in de beantwoording van de zienswijze van indiener 5 gesteld wordt en hetgeen aan de onderzoekscommissie van BING medegedeeld is over het moment waarop de servituten ter sprake gekomen zijn.\n\n Onze betreffende vraag luidde:\n\n \u2018Waarom is er tegen onderzoekers van BING gezegd dat het bestaan van de servituten niet eerder ter sprake geweest is dan op de informatieavond op 9 juni 2011 terwijl uit de beantwoording van de Nota Zienswijzen blijkt dat er al in februari 2011 over gesproken is (en wel formeel in de vorm van een beantwoording van een zienswijze)?\u2019\n\nGedurende het daarop volgende debat werd, na veel heen en weer gepraat, door het college, bij monde van de burgemeester, gesteld dat het allemaal op een interpretatieverschil neer kwam van de zin \u2018er is niet eerder over de servituten gesproken / ze zijn niet eerder ter sprake geweest\u2019. Volgen de Partij Westvoorne zou dat betekenen dat er \u2018niet eerder over de servituten gesproken is\u2019 en volgens het college zou dat betekenen \u2018dat er niet eerder onderzoek naar het daadwerkelijke bestaan van de servituten gedaan zou zijn\u2019. Nu zijn wij zeker niet star wanneer het om het interpreteren van teksten gaat. Maar wanneer de betekenis van de in de tekst voorkomende woorden daarbij niet ge\u00eberbiedigd wordt, zoals nu gebeurt, wordt het een zootje in plaats van een interpretatie.\n\nU vraag zich wellicht af waarom wij zo zwaar tillen aan de door het college, in onze ogen, onjuist verstrekte informatie aan BING.\n\n In de eerste plaats omdat het de zoveelste keer was dat er onjuiste informatie over het strandhuisjes dossier verstrekt werd. De burgemeester heeft, na het uitkomen van het BING rapport, daarvoor terecht zijn verontschuldigingen aangeboden. Een goed functionerende gemeente raad had desalniettemin deze stroom van foutieve informatie moeten adresseren. Het is immers bij wet zo geregeld dat het college juiste en volledige informatie aan de raad moet verschaffen. Raadsleden moeten zich namelijk op grond van die informatie een mening vormen, want zij zijn in hun werk afhankelijk van de informatie die het college ze verstrekt. Vandaar dat de wet daar zo stellig over is en vandaar dat er ministers en wethouders in de problemen komen als zij onjuiste informatie verstrekken. \n\n Niet voor niets besloot de raad tot een onafhankelijk onderzoek om, zoals de burgemeester stelde, \u2018de vragen die leven rondom de servituten helder te krijgen\u2019. Helaas is gebleken dat de ge\u00efnterviewde leden van het college die helderheid niet nagestreefd hebben. Misschien hadden we voor een raadsenqu\u00eate moeten kiezen, waarbij ambtenaren en bestuurders onder ede gehoord kunnen worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=180&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 25 februari 2012 wederom geopend. Westvoornaars zijn van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nVeel mensen genieten elke dag weer van het groene karakter van onze gemeente, maar veel mensen maken zich ook zorgen. Over de kaalslag in de dorpskernen, waarbij vooral het openbaar groen in Rockanje het moet ontgelden. Maar ook over de werkzaamheden van Natuurmonumenten in het duingebied, waarbij flink wordt aangepakt, bestaat veel onrust en onbegrip. Er wordt hard gewerkt, maar met welk doel? Blijft onze groene rijkdom wel bewaard?\n\nNatuurmonumenten heeft al eerder dergelijke excursies georganiseerd, maar nu de werkzaamheden daadwerkelijk zijn gestart en de machines in het landschap voor vragen en onrust zorgen, is men graag bereid nogmaals uitleg te geven over het hoe en waarom van de werkzaamheden. Een uitstekend initiatief.\n\nAansluitend zal in het politiek caf\u00e9 gesproken worden over de voors en tegens van de werkzaamheden in ons duingebied, waarbij ieders inbreng welkom is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=172&terug=1", "body": "Zo schatten D66 en VVD de verhoudingen in als het gaat om voor- en tegenstanders van strandhuisjes op het Rockanjese badstrand. De helft van de mensen voor en de helft van de mensen tegen. Een ieder die ook maar van afstand de discussie in het afgelopen jaar gevolgd heeft, weet dat het anders zit. Maar er zijn dus volksvertegenwoordigers die het durven beweren. Dan ben je \u00f2f het contact met de burgers totaal kwijt, of je zegt maar wat, om iets goed te praten.\n\nWethouder Klok werd behoorlijk in het nauw gebracht door zijn eigen uitspraken over w\u00e0t hij wist, en op welk moment, van het mogelijke bestaan van servituten op het badstrand. De wethouder had aantoonbaar niet de waarheid verteld tijdens het BING onderzoek.\n\n U weet nog wel, de wethouder had op de informatieavond wat hakkelend gereageerd, omdat hij compleet verrast en overdonderd werd door de vraag over de servituten, daar had hij nog niet bij stilgestaan. Tegenover de BING onderzoekers zei hij later, dat het mogelijke bestaan van servituten op het badstrand eerder in het traject niet ter sprake was geweest. Echter, er lag gisteravond een beantwoording van het college op een zienswijze over het desbetreffende (ontwerp) bestemmingsplan op tafel, waarin hij uitgebreid inging op een vraag over mogelijke servituten. Het onderwerp was dus wel degelijk eerder ter sprake geweest en de wethouder was op de hoogte van het mogelijke bestaan van servituten op die plek.\n\nToen besloot de burgemeester ook maar wat te zeggen om iets goed te praten.\n\n Er volgde een heel verhaal. Aan de naakte feiten werd ineens een interpretatie gehangen, waaruit zou blijken, dat het allemaal best in elkaar paste: als je het nou z\u00f3 las en z\u00f3 interpreteerde, dan kon het best dat de wethouder de ene keer dit en de andere keer dat beweerde, zonder een loopje met de werkelijkheid te nemen. En dat BING intussen zelf had bevestigd, bij de neus te zijn genomen, dat hadden we toch niet vastgesteld in de raad? Dus dat telde niet.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=176&terug=1", "body": "Raadsbesluit 2011 Nr. 43663/43670 d.d. 22 maart 2011\n\n Bijlage 1 Nota Zienswijzen\n\n Bestemmingsplan Zeegebied Westvoorne\n\n Vaststelling 10 mei 2011, beantwoording zienswijze februari 2011\n\n Indiener 5\n\n - Zienswijze punt d.\n\n Op het genomen wijzigingsgebied ligt een erfdienstbaarheid, welke volgens de indiener de bouw van strandhuisjes uitsluit. Volgens de erfdienstbaarheid mogen op de gronden geen opstallen of getimmerten worden opgericht, met uitzondering van kleine niet storende gebouwtjes. Indiener stelt dat, gezien het beoogde aantal op te richten strandhuisjes, de wijzigingsbevoegdheid niet voldoet aan deze dienstbaarheid.\n\n - Beantwoording punt d.\n\n Het al dan niet voorkomen van bepaalde erfdienstbaarheden maakt niet per definitie de plaatsing van strandhuisjes onmogelijk. Indien van toepassing is het immers bijvoorbeeld ook mogelijk om erfdienstbaarheden af te kopen of een andersoortige regeling te treffen. Overigens is er slechts sprake van de opname van een wijzigingsbevoegdheid strandhuisjes. Voordat toepassing wordt gegeven aan de wijzigingsbevoegdheid zullen eventuele erfdienstbaarheden worden onderzocht. Er is nu immers ook nog geen concreet bouwplan welke getoetst kan worden. Uiteraard wordt dit aspect te zijner tijd bij de besluitvorming over de toepassing van de wijzigingsbevoegdheid meegewogen.\n\nVraag 17: Is door de onderzoekers kennisgenomen van de nota naar aanleiding van de zienswijzen op het bestemmingsplan zeegebied waaruit blijkt dat op 15 februari 2011 door de indiener van zienswijze 5 is verwezen naar geldende erfdienstbaarheden, en burgemeester en wethouders hebben aangeven dat voordat toepassing wordt gegeven aan de wijzigingsbevoegdheid eventuele erfdienstbaarheden zullen worden onderzocht. Hoe verhoudt dit zich met de deelconclusie van p. 26 dat \u201cOp de informatieavond is het onderwerp servituten/erfdienstbaarheden in relatie tot strandhuisjes voor het eerst ter sprake gekomen en zijn hierover vragen gesteld aan de betrokken portefeuillehouder.\u201d? Antwoord BING: Inmiddels hebben wij hiervan kennis genomen. Ge\u00efnterviewden hebben tegenover ons verklaard dat in het voortraject niet is gesproken over het bestaan van mogelijke servituten/ erfdienstbaarheden. Alle ge\u00efnterviewden hebben verklaard dat het voor het eerst ter sprake kwam bij de informatieavond op 9 juni 2011. Naar onze mening had het overigens wel in de rede gelegen, zoals wij dat ook stellen bij de beantwoording van de onderzoeksvraag in ons rapport, dat dit onderwerp eerder ter sprake zou zijn gekomen. De door u geciteerde beantwoording van de zienswijze onderstreept dit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=179&terug=1", "body": "Medio 2001 werd bekend dat er per dag in Nederland 330.000 kinderen worden gepest. Uit contacten met ouders van gepeste kinderen weten we dat achter het leed van de kinderen ook het verdriet van een half miljoen ouders zit en dat maakt het pesten tot een reusachtig probleem, want veel ouders lijden met hun kinderen mee. Dat die kinderen er onder lijden is voldoende bekend. Op onze vereniging hanteren we een no-nonsens-benadering, nl. pesten mag niet en dat betekent dat we ook en no-nonsens-aanpak hebben.\n\n\n\nDe meeste kinderen worden wel eens geplaagd, maar er is een verschil tussen pesten en plagen. Het verschil is dat pesten bestaat uit het langdurig minachtend en/of bedreigend/ en/of agressief benaderen van een kind. Plagen gebeurt incidenteel, is van korte duur, is meestal wel te verdragen en daarbij is sprake van gelijkwaardigheid, maar bij het pesten heerst de pester over de gepeste en probeert de pestkop de ander klein te krijgen.\n\nPesten is een vorm van treiteren. Het is vijandig gedrag tegen een vaak onschuldig en hulpeloos slachtoffer. Pesten is het herhaaldelijk uitoefenen van negatieve acties door een of meer kinderen. In \u00e9\u00e9n zin weergegeven: pesten is iemand voortdurend op een gemene manier lastig vallen.\n\nVoorkomen\n\n Verenigingen kunnen zelf veel doen aan het zoveel mogelijk voorkomen van ongewenst gedrag. Van pesten tot seksuele intimidatie moeten aandachtgebieden zijn van besturen en kaderleden. Als het over pesten gaat zeggen 'dat het niet een taak is van de vereniging', onderschat de impact van het verenigingsleven op een jonge sporter. Pesten en seksuele intimidatie komt in de sport meer voor dan ons lief is. Dit onderwerp wordt vaak ervaren als eng en bedreigend. Vaak is men bang leden te verliezen, maar het blijkt dat als er een duidelijk beleid wordt gevoerd het vertrouwen in de sportvereniging toeneemt.\n\nSchade\n\n 'Het komt bij ons niet voor', is een veel gehoorde opmerking van bestuurders. 'Moeten wij ons daar ook al mee bezig houden?', is er ook een. Realiseer je dat de schade die pesten en seksuele intimidatie aanricht groot is. Een veilige sportomgeving is voor iedereen belangrijk. Voor de bestuurders, de sporters, het kader en de ouders. Preventief beleid helpt om (potenti\u00eble) daders te ontmoedigen. Het helpt ook ongewenst situatie voor te zijn. Het belangrijkste is dat wordt voorkomen dat sporters de sport de rug toe keren of blijvende schade oplopen.\n\n Verenigingen stellen steeds vaker een vertrouwenscontactpersoon aan, die laagdrempelig aanspreekbaar is bij incidenten en mee kan werken aan het opzetten van beleid ongewenst gedrag.\n\n\u201c\u2026met veel van die kinderen is ook wel wat aan de hand. Ze hebben een rare manier van functioneren, doen in de ogen van anderen belachelijk o.i.d. Het is dan ook logisch dat ze omdat ze opvallen en het mikpunt van plagerijen worden\u201d.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=182&terug=1", "body": "Hieronder volgt een korte samenvatting van de bijdrage van de PW fractie aan de verschillende agendapunten. Alles is natuurlijk nog eens in detail online terug te zien via \u2018Raad in beeld\u2019 op de gemeentelijke website.\n\na. Wij zouden graag punt 10, het ter beschikking stellen uit de Reserve Glastuinbouw van het krediet van ruim 192 duizend euro (192.843,61) van de agenda halen. Dit omdat de familie Looij via hun advocaat heeft laten weten het niet eens te zijn met dit bedrag. Zij wensen dit bedrag dan ook niet te ontvangen. Het heeft dus totaal geen zin het krediet nu ter beschikking te stellen. Laten wij eerst de volgende rechtszaak maar weer afwachten en pas een krediet verstrekken wanneer we weten hoe hoog het bedrag van de planschade is.\n\nAangaande de skatebaan wordt opgemerkt dat een toezegging hieromtrent om onduidelijke redenen van de lijst van toezeggingen moest en dat nu dus blijkt, via dit ingekomen stuk, dat deze toezegging niet waargemaakt kan worden. Daarover willen wij graag opnieuw overleg met de wethouder, omdat voor de zomervakantie in een opgetuigd gesprek met jeugdraad en enkele kinderen van alles werd toegezegd over de skatebaan en raadsleden van alle kanten zich zeer welwillend en begripvol opstelden, maar naar nu blijkt er voorlopig weer geen moer van terechtkomt. Mooie woorden, maar eigenlijk kan het bijna niemand werkelijk iets schelen. Zo lijkt het.\n\nDe wethouder heeft aangegeven dat door de RvS is gesteld dat de gemeente een nieuw besluit moet nemen. Uit het antwoord van het college op vragen van het CDA blijkt dat het college van mening is dat het op basis van jurisprudentie daterend uit 2010 en 2011 mogelijk is de zaak Hortweg 10 anders te behandelen dan die van Hortweg 4 en 8. Het is de vraag of de rechter het college hierin gelijk zal geven, nu er door de RvS gesteld is dat het nieuwe besluit rekening moet houden met de planologische beperkingen die golden bij het BP Hortweg en BP LG Rockanje. Maar dat moet de rechter maar bepalen.\n\nWij vinden wel dat de onderbouwing van het besluit en met name het onder 3 \u2018Aanleiding\u2019 gestelde de raad op het verkeerde been gezet heeft. Daaronder wordt namelijk gesteld dat de advocaat van betrokkene gevraagd heeft om uitbetaling van het planschadebedrag. Dat klopt, maar dan wel om uitbetaling van 700.000 euro en niet van 154,363 euro en ook niet van 470.513. Er wordt ook bij de Aanleiding niet aangegeven dat er inmiddels beroep aangetekend is. Het raadsvoorstel is dus inderdaad misleidend, bewust of onbewust.\n\nDe raad van de gemeente Westvoorne in vergadering bijeen op dinsdag 16 februari 2012, sprekende over agendapunt 9, Beleidsplan 2012 Participatiebudget \u2013 Wet Investeren in Jongeren Gemeente Westvoorne,\n\nOverwegende dat: \n\n - De werkaanvaardingspremie in het leven is geroepen om de armoedeval tegen te gaan;\n\n - De armoedeval ook onder de nieuwe wetgeving een re\u00ebel probleem blijft, bij het aanvaarden van werk, wanneer mensen of gezinnen balanceren op de grens van het sociaal minimum;\n\n- Het aanvaarden van werk in deze tijd weliswaar een vanzelfsprekende zaak is, maar dat er zeker op dit inkomensniveau begrip moet worden opgebracht voor het feit dat een terugval in besteedbaar inkomen wel degelijk een re\u00ebel probleem is en derhalve demotiverend kan werken bij het re\u00efntegratieproces;\n\nBesluit :\n\n - De mogelijkheid tot een werkaanvaardingspremie van maximaal \u20ac1200 in het beleid te handhaven en deze in te zetten en het effect daarvan in 2013 te evalueren, daar waar sprake is van een daadwerkelijke armoedeval.\n\nDe wethouder heeft daarbij aangegeven dat in juli 2011 deze kans voorbijkwam en snel gereageerd moest worden. Sindsdien, dus in de afgelopen 8 maanden, zijn geen afspraken gemaakt over de realisatie van de koepel. Dat moet allemaal nog gaan gebeuren, aldus de wethouder. Er is een situatie ontstaan waarin de gemeente het risico zal moeten dragen, terwijl op geen enkele manier is gepoogd in de tussenliggende periode duidelijkheid te krijgen over relevante aspecten als hoe om te gaan met kostenoverschrijdingen, de eigendomssituatie en de toekomstige exploitatie.\n\n\u00b7 In het beleidsplan Strategisch Voorraadbeleid Woonbedrijf Westvoorne van december 2009 is aangegeven dat het investeringsprogramma voor de periode 2010-2019 ca. \u20ac 3,4 miljoen is voor energiebeleid, dit gebruikt wordt voor onder andere: Glas vervangen door HR++ glas, aanbrengen van isolatie en ketels vervangen door HR107 ketels,\n\n\u00b7 In de meerjarenbegroting er al een bedrag is opgenomen van \u20ac 1,2 miljoen voor isolatie en vervangen van ketels, dit een onderdeel is van de bovenstaande \u20ac 3,4 miljoen\n\nOndernemers hebben uiteraard ook baat bij de parkeerplaatsen rond het winkelgebied, maar gelet op de huidige problematiek en de ruimte die er is om oplossingen te bieden in de vorm van nieuwe parkeerplaatsen in de directe nabijheid van bepaalde ondernemingen, is een re\u00eble doorberekening nauwelijks mogelijk en uiterst discutabel.\n\nUit de stukken lijkt naar voren te komen dat men de parkeervoorzieningen in de winkelgebieden zo goed mogelijk wil ontwikkelen, om mede het voorzieningenniveau in stand te houden. Vraag is overigens of de parkeerproblemen werkelijk de cruciale factor zijn bij het in standhouden van het voorzieningen niveau.\n\nOok hier zou gewerkt en gedacht moeten worden vanuit een brede visie op de dorpskernen en de omliggende gebieden. Naast het zoeken naar uitbreiding, moet ook goed worden nagedacht over aanpassing van de bestaande parkeerplaatsen. Een dubbeldeksparkeerplaats bij AH in Oostvoorne lijkt ons een erg dure en ongewenste oplossing en zeker geen oplossing waar de gemeente een actieve rol in zou moeten spelen.\n\nDe blauwe zone. Naar ons idee is er niet veel sprake van langparkeerders in de dorpskernen, anders dan bewoners en werknemers die in de bedrijven aldaar werken. Vanuit de bedrijven zelf kan hieraan veel worden gedaan, bijvoorbeeld door het personeel te laten parkeren buiten de kern. (Misschien op de tijdelijke parkeerplaats op De Ruy?!)\n\nTer ondersteuning van de blauwe zone werd aangegeven dat AH in Oostvoorne had geklaagd over langparkeerders op hun terrein, maar juist daar heeft de gemeente geen zeggenschap en kan de blauwe zone niet worden ingevoerd. Wanneer langparkeerders dus d.m.v. de parkeerkaart uit omliggende straten worden geweerd, zal het probleem voor AH eerder toenemen dan afnemen.\n\nWij zien wel oplossingen in het toestaan (of verplaatsen) van een supermarkt buiten de dorpskernen. Ook het autoluw maken van bepaalde delen van de kernen kan het parkeerprobleem verleggen naar gebieden waar beter in een oplossing kan worden voorzien.\n\nVoor wat betreft de enquete (en het bijhorende managen van verwachtingen) is het goed, ook breder input te zoeken van inwoners van Westvoorne, bij het in kaart brengen van problemen en oplossingen. De ondernemers moet duidelijkheid worden verschaft over wat kan en wat niet kan.\n\nOnze motie: tijdelijke parkeerplaats op het terrein achter Zeeman. Of het volgend jaar of over 5 jaar is, wanneer het terrein ontwikkeld gaat worden, zal een tijdelijke verharding moeten worden aangebracht. Wanneer we deze kostenpost naar voren halen en dit nu al uitvoeren, kan het terrein zo lang dienst doen als tijdelijke verharde parkeerplaats.\n\nDe raad wordt gevraagd de bijgestelde exploitatieberekening vast te stellen. Het lijkt simpel. Het project is in twee\u00ebn gesplitst en daarmee wordt dan de negatieve stand van de reserve business-case glas opgeheven. Iets waar de Provincie om vroeg (om het zachtjes uit te drukken). De uitvoerbaarheid van fase 2 blijft volledig afhankelijk van inkomsten uit de Drenkeling en is dus in feite pure speculatie, maar daar gaat het vanavond niet over, want fase 2 schuift het college ver voor zich uit, op z\u2019n minst naar een volgende raadsperiode. Het gaat nu over fase 1 en over wat er dus wel gaat gebeuren. En dat is dat we conform de uitspraak van de Provincie de negatieve stand van de reserve weg werken. Dat doen we door het verbreden van wegen voor 80 % te schrappen en 2/3 van het groen uit het BP van het intensiveringsgebied Tinte te schrappen. Appeltje eitje en de Provincie tevreden. Wat daarbij vergeten wordt is dat er veel zienswijzen ingediend zijn op het BP Glasgebied Tinte. Een groot deel daarvan ging over de uitbreidingsruimte voor de glastuinbouw versus het verdwijnen van een groene woonomgeving. Het totale gebied heeft immers een glasbestemming gekregen. De enige beschutting / afscherming tegen het glas vormde de groene, aan te leggen, structuur. In de reactie van de gemeente op de zienswijzen werd dan ook gewezen op de aanleg van al dat groen. Maar dat komt er nu dus niet. Het is de vraag hoe de RvS hierop zal reageren.\n\nWe gaan nu de provincie geruststellen (als dat al lukt, want het lijkt op \u00e9\u00e9n groot gesjoemel met getallen) en daarmee cre\u00ebren we dan een hele kans dat de RvS het hele BP afkeurt. Dat heet de enen fout met de andere goed proberen te maken.\n\nNaast onze kritiek op deze bijgestelde exploitatieberekening, en we zijn benieuwd wat de andere fractie van die kritiek vinden, hebben we ook een aantal vragen over de cijfers.\n\n- Graag een overzicht van de kosten van de eigen organisatie t.b.v. het glasbeleid eveneens vanaf 2005 (dat is vanaf het moment dat Klok verantwoordelijk/mede verantwoordelijk werd voor het glasbeleid) \n\n - Graag toezending van een overzicht van alle te verwachte planschades.\n\n Toelichting: Wij hebben eerder om toezending van die raadskredieten gevraagd, er vanuit gaande dat die op de plank zouden liggen. Dat bleek echter niet het geval te zijn. Vreemd, want er wordt al geruime tijd \u2018projectmatig\u2019 gewerkt en dan zou je toch verwachten verstrekte kredieten voor en gemaakte kosten ten behoeve van een project keurig, voorzien van datum gelist worden.\n\n Er kunnen dus twee dingen aan de hand zijn:\n\n - Of het college heeft wel een lijst met alle financi\u00eble gegevens maar wil het ons niet geven (en dan is dus goed fout),\n\n - of dat lijstje is er niet (dat is dan ook fout),\n\n - de derde mogelijkheid is dat het morgen toegestuurd wordt (omdat het in alle drukte even vergeten was) en hoe u dan zit, hangt van de cijfers af.\n\n 5. Graag toezending van de nota grondexploitatie.\n\n 6. In het besluit 29 dec. 2009 staat: \u2018in te stellen het glasherontwikkelingsfonds Westvoorne, dat via een nader uit te werken formeel instellingsbesluit zal worden geactiveerd\u2019. De vraag is wanneer die activatie van dat instellingsbesluit t.b.v het glasherontwikkelingsfonds heeft plaatsgevonden?\n\n1. Wij missen een \u2018kosten/baten analyse\u2019. Wat kost het en wat levert het op voor de gemeente Westvoorne. Het heeft de laatste twee jaar al een aanzienlijk som geld gekost, maar het heeft zoals wethouder Klok vorige week in zijn column schreef in ruim twee jaar tijd toch niet veel meer opgeleverd dan een loket, goede interne afspraken en een betere verstandhouding met ondernemers in de vorm van een certificaatje! Wij zouden graag in een SMART definitie zien wat dit economische avontuur ons gaat opleveren: kan het college daar op vooruitlopen.\n\n- aan 1 of 2 ambtenaren: bedrijfsfunctionaris \u00e9n beleidsmedewerker en zaten die er vanaf 2011 of vanaf 2012? N.B. Het raadsvoorstel zegt 2012 en dat is fout denken wij. En dan elk 20 uur per week of wat? En plus externe deskundigheid van PinkRoccade??\n\n6. De PW is van mening dat er naast ondernemers toch ook nog burgers in Westvoorne wonen, die voor een zeer belangrijk deel de motor van de lokale economie vormen. Wat zou er gebeuren als alle inwoners van Westvoorne van de ene op de andere dag besluiten de lokale middenstand links te laten liggen. In de notitie wordt aangegeven dat de economische activiteiten in vier overkoepelende terreinen zijn op te delen. In dit overzicht worden gemakshalve verenigingen, scholen en wederom de burgers overgeslagen. Verder mist de PW als specifiek economisch terrein de zorg. Inmiddels zijn er in Westvoorne zorgboerderijen, bejaardentehuizen etc. Dit lijkt gezien de demografische ontwikkeling van de gemeente een groeimarkt. Wij zouden hierover graag de mening van de andere fracties en van de wethouder horen.\n\n8. Met bulletpunt twee van de Randvoorwaarden op blz. 4 en bulletpunt 3 van Partners en Burgerparticipatie op blz. 5, bevestigen de opstellers van deze startnotitie wat de Partij Westvoorne destijds bij het vaststellen van de begroting 2011 gezegd heeft, i.e. dat een gemeente als Westvoorne niet zelfstandig economisch beleid moet willen ontwikkelen, maar dat dat in regionaal of V-P samenwerkingsverband zou moeten gebeuren. En toch wordt deze startnotitie gemaakt en toch gaan we op eigen kracht door met deze exercitie. Dat leidt nog een keer tot onze cruciale zojuist gestelde vraag hoe het met de kosten en de baten staat, met andere woorden wat levert het onze gemeente op? En houd daar bij in gedachten dat wij als gemeente ook nog betalen aan het opstellen van economisch beleid in het samenwerkingsverband Voorne-Putten (SVP).\n\nHet begint er verdacht veel op te lijken, dat dit college wel een wethouder en een loket Economische Zaken aangekondigd heeft in 2010, maar dat er daadwerkelijk in deze raadsperiode niets gebeurd is en dat er zo te zien ook niets gaat gebeuren op het economische vlak, anders dan dat ondernemers en ambtenaren elkaar misschien wat aardiger gaan vinden\u2026 en dat deze startnotitie heel wat concretisering behoeft voor hij de toets van onze kritiek kan doorstaan\n\nWij kunnen ons dus niet echt vinden in deze startnotitie en wij hadden, zoals we aan het begin van de vergadering gezegd hebben, liever gezien dat we opnieuw begonnen waren met uitwisseling van informatie in de Informatieronde.\n\nGelet op de onbetrouwbaarheid van de cijfers (gelet op de kleine lokale respons), het feit dat de regio een ander beeld, niet goed vergelijkbaar met Westvoorne, laat zien, maar wel conclusies worden getrokken uit de regiogegevens, daarbij dat er geen betrouwbare actuele informatie is over de doelgroepen \u00e9n wel duidelijk is dat het daadwerkelijke beroep dat de doelgroepen op de kernvoorraad doet veel kleiner is dan je zou verwachten, maakt deze vaststelling \u2026\u2026 nog aan te vullen (webbeheerder)\n\nZou het niet veel beter zijn om besluit van de raad zoals vastgelegd in het amendement ook daadwerkelijk uit te voeren en daarvoor een visie op te stellen. Dat zou dan een visie zijn die uitgaan van kleinschalige inbreilocaties met name gericht op de woonwensen van senioren, eventueel in combinatie met de RvR regeling. Want dan is er maatwerk mogelijk. Met dit BP worden randvoorwaarden vastgelegd die totaal los staan van het door de raad vastgestelde amendement. De raad heeft namelijk heel duidelijk niet gekozen voor grote extra woningen maar juist voor kleinschaligheid.\n\nDe reden dat wij het nodig vonden agendapunt 22 bij het onderwerp 20 te betrekken is dat door de Parapluherziening die extra woningen op grote percelen, zoals voorgesteld wordt door het college, de uitvoering van het amendement nog verder onderuit haalt. Ten tijde van het amendement golden qua maatvoering veel meer beperkingen dan nu met de Parapluherziening (indien die aangenomen wordt) mogelijk gemaakt wordt. Van de gevraagde kleinschaligheid van de inbreilocaties blijft dus echt niets over. Uitgaande van de Parapluherziening zou het heel goed mogelijk zijn om op grote percelen 2 of zelfs 3 zelfstandige wooneenheden te cre\u00ebren zonder daarvoor een bouwperceel af te scheiden. Binnen de parapluherziening wordt dus een kleinschalig complex van 2,3, misschien wel 4 wooneenheden mogelijk. Maar dan wel op \u00e9\u00e9n bouwperceel. Zo voorkom je verdere verstening en ontgroening van onze dorpen en je voert het amendement uit op de manier zoals het bedoeld was.\n\nEr wordt door het college gesteld (onder 7, Toelichting) Dat het met eventuele schadeclaims wel mee zal vallen, omdat er geen sprake is van het toestaan van extra woningen maar van uitbreiding van woningen en/of plaatsen van bijgebouwen. Er wordt blijkbaar geen rekening gehouden met \u2018Bouwen op grote percelen\u2019 en ook niet met \u2018welstandsvrij bouwen\u2019. Wanneer deze 3 zaken bij elkaar opgeteld worden is de kans op schadeclaims heel groot. Daarnaast moeten we ons afvragen of we met \u2018het vereenvoudigen en verruimen van regels\u2019 niet aan het doorslaan zijn. Wat blijft er nog over van de dorpse karakters?\n\nZo wordt er b.v. gesteld (Nota zienswijze, reactie gemeente, c onderste zin) \u201c de gemeente ziet geen aanleiding voor verdere verruiming van de bouwmogelijkheden in het landelijk gebied.\u201d Van enige onderbouwing van deze uitspraak is geen sprake. Ook niet van een onderbouwing van het voornemen die verruiming wel in de dorpsgebieden toe te staan. Daarover staat slechts (onder 3. Aanleiding, laatste zin): \u2018Tevens worden de bouwmogelijkheden voor woningen en erfbebouwing verruimd ten opzichte van de huidige regeling\u2019.\n\nDorpen groen houden en in het landelijk gebied ruim wonen mogelijk maken is een veel logischer aanpak (vindt ook de Provincie). Daarvoor is dan wel een visie noodzakelijk!\n\nZie in dit verband ook de ambtshalve wijziging inzake de Drenkeling (alinea 1) \u201cvoor een zoveel mogelijk uniforme regeling voor alle woningen in het landelijk gebied, is het wenselijk om aan te sluiten bij de mogelijkheden die de herziening van de overige plannen bieden\u2019.\n\nDe logica van deze parapluherziening ontgaat ons. Kan het college ons uitleggen waarom er gekozen is voor de volgende tweedeling: groot bouwen binnen de bebouwde kom, namelijk tot een oppervlakte van 400 m2 en kleiner bouwen in het buitengebied, namelijk tot 300 m2. In de rest van Nederland worden die regels precies omgekeerd toegepast.\n\nWaarom doen wij dat dan op deze manier? Is daar om gevraagd door woningbezitters of door projectontwikkelaars of komt het alleen omdat de Provincie de gemeente binnen de dorpscontouren de vrijheid geeft zelf de oppervlaktematen te bepalen?\n\nIndien er een noodzaak zou bestaan (maar die moet dan wel degelijk onderbouwd worden) om ruimere bouwoppervlakten toe te staan dan lijkt het veel logischer dat in het buitengebied toe te staan, waar sowieso meer ruimte om woningen aanwezig is. Wij zouden van het college willen weten of die noodzaak bestaat, door wie dat gezegd wordt en welke onderbouwing daarvoor gegeven wordt? Daarnaast zouden wij graag willen weten waarom het college wel een aanleiding ziet om de bouwmogelijkheden binnen de bebouwde kom te verruimen maar zij die aanleiding niet ziet waar het gaat om verruiming van de bouwmogelijkheden in het landelijk gebied (p.5, c. laatste zin).\n\nEr wordt, in het antwoord op een van de insprekers, gesteld dat het glas-intensiveringsgebied niet zonder meer gelijk kan worden gesteld aan het landelijk gebied. Er wordt daarbij aangegeven dat dat komt door het aanhouden van afstandsmaten i.v.m. mogelijke uitbreiding van kassen. In het landelijkgebied zijn echter overal agrarische bedrijven met eventuele uitbreidingsmogelijkheden, dus dat lijkt geen verschil op te leveren. Het \u2018per geval\u2019 beoordelen of een groter woonoppervlak toegestaan kan worden binnen het intensiveringsgebied en het volgen van een afzonderlijke procedure brengt hoge kosten met zich mee en zo worden de bewoners van het glasgebied Tinte weer eens extra gestraft.\n\nWij zouden liever aan willen sluiten bij de rest van Nederland: in het buitengebied ruimere regels dan binnen de bebouwde kom en we zullen daar bij vaststelling zeker een motie of een amendement over indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=184&terug=1", "body": "Er wordt nogal eens gemopperd op het lokale bestuur, dat gevormd wordt door inwoners van de gemeente, die via de kandidatenlijst van hun partij tot raadslid of wethouder zijn benoemd. Voor de kwaliteit van het bestuur in Westvoorne is het dus van groot belang, dat elke partij over een flink aantal enthousiaste leden beschikt, waaruit goede kandidaten voor het bestuur naar voren komen. We hebben het dus over u vandaag.\n\nDaarnaast zullen de aanwezige raadsleden kunnen worden aangesproken op hun prestaties en inzet. Als u op- of aanmerkingen heeft, of vragen, bent u van harte welkom. We zijn immers door u gekozen en we worden geacht u te vertegenwoordigen!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=187&terug=1", "body": "Stemverklaring:\n\n Wij hebben op grond van artikel 39 van reglement van orde van de gemeente Westvoorne een aantal schriftelijke vragen ingediend over de grondexploitatie Tinte. Daar is nog geen antwoord op gekomen. Het mag duidelijk zijn dat wij zonder antwoorden op vragen sowieso niet zullen instemmen. Daarnaast heeft de Provincie de totale financi\u00eble onderbouwing onder dit glasplan (bijgesteld of niet) uitgeslagen en ook op grond daarvan stemmen wij niet met dit voorstel in.\n\nInleiding Motie:\n\n Met deze bijstelling van de grondexploitatie komt er glas maar geen groen.\n\n Om in fase 1 6,2 miljoen aan inkomsten te genereren moet de volledige uitbreiding van 55 ha gerealiseerd worden en dat dus zonder de aanleg van het beloofde landschappelijke raamwerk.\n\n Hiermee wordt niet in de geest van het BP Tinte gehandeld.En, dit voorliggende besluit is voor beroep en be\n\n zwaar vatbaar. Wij verwachten dat burgers, omdat nu al dat groen geschrapt wordt, ook gebruik zullen maken van hun recht op bezwaar en beroep. Ook burgers die, vanwege de aanleg van het landschappelijk raamwerk, eerder geen zienswijze op het BP GT ingediend hadden, kunnen dat nu op grond van dit nieuwe besluit wel weer gewoon doen. Je moet als gemeente nu eenmaal een nieuw besluit nemen om een vorig besluit in te trekken en dat nieuwe besluit is dan bezwaar en beroepsmatig.\n\n- Nu is qua bestemming de Pinnepot gelijk aan de Molhoek, terwijl het beide bedrijventerreinen zijn met een geheel andere functie. Zie ook het onderzoek hiernaar door de Kamer van Koophandel. Het was dan ook beter was geweest om aparte regels per bedrijventerrein te maken.\n\n - De Pinnepot is vol, hoewel in het plan nu een wijzigingsbevoegdheid zit om het te vergroten langs de Kleidijk en Brielsewe. Wij zijn daar geen voorstander van, maar als het mocht gebeuren dan wel graag met landschappelijke inpassing en beeldkwaliteitsplan. Voor meer details daarvoor verwijzen we naar het door de PW ingediende amendement.\n\nToelichting amendement:\n\n Er is geen enkele aanleiding om nu de kernvoorraad aan te passen. De onderzoeksgegevens worden terecht met de nodige reserve gepresenteerd, in het rapport worden vraagtekens geplaatst bij representativiteit en betrouwbaarheid van de cijfers en de uitspraken die over de toekomst worden gedaan.\n\n Aan de randvoorwaarden die worden genoemd bij het verlagen van de kernvoorraad wordt niet voldaan en naar het zich laat aanzien, zal dat de komende jaren ook niet het geval zijn.\n\n Daartegenover staat de keiharde realiteit van een reeds jarenlang bestaande wachtlijst voor een betaalbare huurwoning en jonge mensen die wegtrekken uit de gemeente omdat ze geen kans zien een betaalbare woning te vinden. \n\n Het enige effect dat nu wordt bereikt met het verlagen van de kernvoorraad, is dat de toekomstige koper van het woonbedrijf, als we de rekensom simpel houden, straks bij de bank kan aantonen dat hij meteen na aanschaf 150 huurwoningen x minimaal een ton kan/mag verkopen en dus snel minimaal \u20ac15 miljoen zal kunnen aflossen van een eventueel krediet dat hij nodig had om de aankoop te financieren.\n\n Wat ons betreft prevaleert hier toch echt het belang van de inwoners en toekomstige inwoners van Westvoorne.\n\nWij vinden dit onbegrijpelijk.\n\n In oktober 2009 heeft de raad door middel van een motie het college verzocht de ontsluiting van Oostvoorne aan te pakken: een verbeterde doorstroming in de ochtendspits en geen toename van het vrachtverkeer richting Westvoorne!\n\n Nu, anno 2012, staat Oostvoorne \u2018s morgens nog steeds in de file! En het vrachtverkeer van en naar Westvoorne enorm is toegenomen! Er is in die drie jaar niets tot bitter weinig is gebeurd. De Provincie stelt geen geld beschikbaar en ziet geen probleem in het vrachtverkeer. Het Havenbedrijf is op zoek naar geld.\n\n En ons college stelt nu voor om de knip maar dicht te doen en af te wachten of we gaan groeien of krimpen!? Dat kan toch niet waar zijn. Als we het over de Drenkeling hebben groeien we als kool, maar wat betreft de verkeersdrukte moeten we nog een paar jaartjes meten...\n\n Wij vinden dit een blamage en getuigen van wanbeleid. Een amendement of een motie zou op zijn plaats zijn, maar laat het college het maar lekker zelf oplossen.\n\nNatuurlijk vindt de PW het een zeer goede zaak, als er nu eindelijk wat zou gaan gebeuren met het Rockanje centrum. Maar, ad hoc beleid moet, in ieder geval voorkomen worden. Dat kan alleen wanneer er een goede totale structuurvisie vooraf gaat aan visies op deelgebieden of aan ontwikkelingen van deelgebieden. Het voorliggende besluit kijkt voor het ontwikkelen van een visie alleen maar naar een gedeelte van het dorpscentrum. Daarmee wordt nu juist ad hoc beleid gestimuleerd. Dat kan heel eenvoudig voorkomen worden door eerst een totale visie op het dorpsgebied Rockanje te ontwikkelen. Aangezien uit het voorliggende stuk blijkt dat er in feite geen haast is om de voorgenomen deelvisie te ontwikkelen (er is immers geen geld om wat dan ook daarvan uit te voeren), kan nu heel goed van de nood een deugd gemaakt worden door de tijd te nemen voor het ontwikkelen van een algemene structuurvisie Rockanje, of indien mogelijk de herziening van de structuurvisie uit 2005. (Het in 2007 uitgevoerde distributieplanologisch onderzoek (DPO) wordt niet bruikbaar geacht voor het opstellen van een integrale visie, maar de structuurvisie uit 2005 blijkbaar wel).Verder is het buiten kijf, dat we moeten leren van de fouten die er voorheen zijn gemaakt. Dat betekent voor ons dat de bijdrage van de burgers (zie motie/amendement) in coproductie moet gaat plaatsvinden. Het plan is nu gebaseerd op de visie Rockanje uit 2005,welke 7 jaar oud is en dus geactualiseerd moet worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=186&terug=1", "body": "verzoekt het college:\n\n - een aanvulling te maken op de startnotitie, waarin gefocust wordt op de volgende onderwerpen:\n\n 1. de groepen ZZP\u2019ers, land-en tuinbouwsector (LTO), Zorg, verenigingen, scholen, burgers en individuele ondernemers, die niet bij een overkoepelend orgaan zijn aangesloten, toevoegen aan de in de notitie vermelde externe partners;\n\n 2. meer nadruk te leggen op de noodzaak van sectorale uitwerking bij de besluitvorming en het bepalen en toepassen van de daarbij gewenste vorm van burgerparticipatie;\n\n 3. de doelstelling van de notitie nadrukkelijk verbreden van alleen ondernemersbeleid naar economisch beleid en daarbij aangeven wat de kosten/baten voor Westvoorne zijn;\n\n 4. meer nadruk leggen op en inhoud geven aan de noodzaak van samenwerking met de verschillende regiogemeenten bij het opstellen van het economisch beleid in Westvoorne;\n\n 5. streven naar een inhoudelijke discussie over de Nota Economisch Beleid in het najaar van 2012 in plaats van maart 2013;\n\n 6. duidelijk in de startnotitie aangeven dat het totaal beschikbare budget voor de ontwikkeling van het economisch beleid het bedrag van 100.000 euro per jaar niet zal overschrijden; \n\n 7. in hoofdstuk 3 van het raadsvoorstel 2011 nr. 51307/54217 de woorden \u2018Begin dit jaar\u2019 te wijzigen in \u2018Begin 2011\u2019\n\nIs van mening dat:\n\n - De cijfers op basis waarvan verlaging van de kernvoorraad huurwoningen is gebaseerd, op zijn zachtst gezegd discutabel zijn;\n\n - De reeds jarenlang bestaande, lange wachtlijst voor een sociale huurwoning in Westvoorne duidelijk aangeeft dat er sprake is van een groot tekort aan betaalbare (huur) woningen;\n\n - Er thans geen aanleiding bestaat de kernvoorraad sociale huurwoningen te verlagen;\n\n - De voorgenomen nieuwbouw, en de met de stadsregio gemaakte afspraken hierover, een verhoging van de kernvoorraad met 76 woningen rechtvaardigt;\n\nis van mening dat:\n\n - de openstelling van de Noordweg het verkeersaanbod tussen 07.00 en 09.00 uur enorm zou kunnen doen toenemen;\n\n - dit wellicht niet zal bijdragen aan het oplossen van de ochtendfiles in Oostvoorne en op de N218;\n\n - er een mogelijkheid is dat een uitbreiding van het sluitingstijdvak naar 06.00-09.00 uur de situatie zal verbeteren,\n\noverwegende dat:\n\n - er op basis van de voorliggende startnotitie een structuurplan ontwikkeld zal worden voor een deelgebied van Rockanje, namelijk het gebied van het centrum tussen de begraafplaats en de kerk;\n\n - de \u2018Structuurvisie Rockanje, groen dorp aan zee\u2019, daterend uit 2005, daartoe als basis dient;\n\n - in bovengenoemde structuurvisie onder andere de ontwikkeling van De Noordrand als woningbouwlocatie opgenomen is;\n\n - dit in strijd is met het in het \u2018Woonprogramma Drenkeling\u2019 gestelde, dat slecht \u00e9\u00e9n woningbouwlocatie ontwikkeld dient te worden;\n\n - hieruit blijkt dat de Structuurvisie Rockanje uit 2005 in ieder geval op onderdelen verouderd is,\n\nis van mening dat:\n\n - er voorafgaand aan het opstellen van een structuurvisie voor het in het besluit aangegeven deel van het Dorpscentrum Rockanje een nieuwe structuurvisie voor het totale dorpsgebied Rockanje ontwikkeld moet worden of dat de Structuurvisie uit 2005 herzien moet worden,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=188&terug=1", "body": "Woorden als \u2018productiviteit, verdiencapaciteit, hoger of lager resultaat/rendement'... Hebben we het dan wel over \u2018mensen\u2019 in dit plan? Kwetsbare burgers aan de onderkant van de arbeidsmarkt zouden centraal moeten staan in dit plan en uitzicht moeten houden op perspectief in hun leven. Voor wie was de sociale werkvoorziening bedoeld? Op de website van De Welplaat is te lezen:\n\nDe bedoeling is dat de gemeenten de mensen die niet meer in aanmerking komen voor de sociale werkvoorziening aan het werken zetten, desnoods met behoud van de bijstandsuitkering. De toegangspoort wordt zo streng dat nog maar 1/3 van het aantal mensen dat tot nu toe (in de oude regeling) zal instromen!\n\nAls deze werknemers uiteindelijk op of boven het minimumloonniveau een arbeidsprestatie moeten leveren, dan is een adequate ondersteuning en groei van deze werknemers een 'must'. Alleen dan hebben zij perspectief.\n\nPer 31 december 2011 werken 431 mensen bij de Welplaat en er staan 101 personen op de wachtlijst. Gelet op de gemiddelde uitstroom van 32 personen in vijf jaar tijd, kunnen er dus op basis van deze nieuwe regeling slechts 20 personen per jaar instromen (10 jaar wachten!). Waar verblijven deze mensen nu? Thuis of in een dagopvang? Op welke wijze worden de 101 wachtenden nog begeleid?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=190&terug=1", "body": "Met andere woorden er is in december 2009 een besluit genomen waarvan de financi\u00eble onderbouwing wettelijk gezien ondeugdelijk was.\n\n De raad is destijds dus fout voorgelicht en ze heeft daardoor het onjuiste besluit genomen de opbrengsten uit een toekomstige ontwikkeling van de Drenkeling als dekking voor het glasplan te gebruiken. Dat is een ernstige zaak.\n\n Wat ik bijzonder kwalijk vind is dat er nu in dit raadsbesluit staat (p.3) en ik citeer: In het kader van het verscherpte financi\u00eble toezicht van de Provincie is dit niet acceptabel gebleken voor de Provincie. Misschien was het in 2009 nog onwetendheid, maar nu wordt er met opzet foutieve informatie gegeven over de aard van deze regel.\n\n En wel om de fout uit 2009 te verdoezelen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=189&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=178&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 28 januari 2012 wederom geopend. Westvoornaars zijn van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nDe kas van de Stadsregio Rotterdam wordt in rap tempo leeggemaakt door de gemeenten, maar komt de Metropoolregio Rotterdam-Den Haag er straks? En welke inbreng krijgt Westvoorne? Drukt de Commissaris van de Koningin voor zijn vertrek nog een flink stempel op het bestuur op Voorne Putten of komt nu eindelijk de gemeentelijke samenwerking goed op gang en blijven de gemeenten zelfstandig? En wie bepaalt wat er gebeurt op het badstrand van Rockanje? Maakt Natuurmonumenten de dienst uit, zoals sommigen beweren, of toch de wethouder. En heeft U nog iets in te brengen? Wordt er naar u geluisterd?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=191&terug=1", "body": "De gestelde vragen refereren naar het betreffende advies van de ambtelijke organisatie, sector middelen, aan het college van B&W d.d. 28 november 2011. Op de meeste gedetailleerde en principe vragen per pagina kwam helaas geen of geen goed antwoord. De wethouder Van Montfoort was om te beginnen zeer zuinig in zijn repliek, terwijl Hoofd Financi\u00ebn op vakantie was en haar vervangster regelmatig moest zeggen dat ze het antwoord schuldig moest blijven. Heel veel schoten we hier dan ook niet mee op. Misschien dat de debatronde in de raad meer gaat opleveren. Echter, wij zijn bang dat de besluiten over onder andere het alternatieve Glasplan en de verkoop van het gemeentelijk Woonbedrijf dan al met acht tegen zeven gepasseerd zijn, hetgeen allemaal fnuikend zal zijn voor de financi\u00eble reserve positie van Westvoorne. \n\n\n\nPagina 1, bij Advies:\n\n 1. bij 1 a. Wie/hoe wordt bepaald dat iets \u2018Onvoorzien\u2019, \u2018Onuitstelbaar\u2019, en \u2018Onafwendbaar\u2019 is en hoe luidt de definities van die 3 O\u2019s?\n\n 2. bij 1. b Is dit niet de verkeerde volgorde in het kader van bezuinigingen? Zou in dat kader niet eerst bekeken moeten worden welke (structurele) taken geschrapt kunnen worden, zodat duidelijk is over welke structurele dekking eventueel beschikt kan worden?\n\n 3. Bij 2. Er is geen ruimte voor nieuw beleid, dus is het niet onnodig dit punt op te nemen?\n\n 4. Bij 4 geldt hetzelfde als voor 1.b: Stort eerst al die onnodige reservepotjes terug in de Algemene reserve, en voorkom op deze wijze geschuif met potjes.\n\n 5. Punt 5 is niet duidelijk, graag uitleg over de uitgngspunten die met dit voorstel vastgesteld worden.\n\n Met punt 3 en 6 uit het advies zijn we het eens, op voorwaarde dat er een duodelijk antwoord op vraag 1 komt.\n\nPagina 3:\n\n 9. Ad C Reserves:\n\n Er is sprake van een afname van onze reserve positie met ruim 13 miljoen, 36%, (periode 1.1.2010 \u2013 1.1. 2015). Wat is de stand van de reservepositie per 1.1.2012?\n\n \u2018We hebben minimaal 3,25 miljoen aan weerstandscapaciteit nodig wil er sprake zijn van financieel gezond beleid\u2019.\n\n Op pagina 6 staat onder \u2018weerstandscapaciteit\u2019 dat de huidige capaciteit berekend is met inbegrip van de algemene bedrijfsreserve van het woonbedrijf (2,4 miljoen per 1.1. 2012) , maar dat wanneer het woonbedrijf verkocht geen aanspraak meer op die reserve gedaan kan worden. En dat de weerstandscapaciteit dus per direct af zal nemen met die 2,4 miljoen.\n\n Per 1.1 2011 was de weerstandscapaciteit ruim 4,7 miljoen (4.789.693)\n\n Per 1.1. 2015 zou hij 3.1 zijn. Dat is inclusief de reserve van 2,4 miljoen van het woonbedrijf). Kortom zonder die reserve zouden we in 2015 2,5 miljoen onder de benodigde weerstandscapaciteit geraken.\n\n Hoe de weerstandscapaciteit per 1.1.2012 is wordt niet vermeld. Wij zouden dat graag willen weten, maar uitgaande van 4,7 van begin 2011 zouden we in ieder geval 1 miljoen te weinig weerstandscapaciteit hebben.\n\n 10. In de nota risicomanagement gaat nu een beleidswijziging voorstel gedaan m.b.t. de berekening van de weerstandscapaciteit. Dat doet ons vreemd aan, want wordt met die andere berekening de weerstandscapaciteit dan plotseling anders en is het probleem daar dan mee opgelost?\n\n 11. Per wanneer wordt die nota gepresenteerd? Komt die nota niet sowieso te laat, want morgen wordt het besluit tot verkoop van het woonbedrijf genomen en dan is het dus \u2018dag weerstandsvermogen\u2019.\n\nPagina 5:\n\n 13. Blijkbaar is in 2009 in de perspectiefnota vastgesteld dat in het kader van structurele dekkingen de regel \u2018oud voor nieuw\u2019 zal gelden.\n\n Hebben wij ons aan deze regel gehouden? Denk aan het nieuwe economische beleid, welk oud geld is daarvoor ingezet?\n\nPagina 6:\n\n 14. Onder \u2018nieuwe structuurvisies en andere beleidsplannen\u2019 worden 3 vragen gesteld en wordt voorgesteld steeds bij deze vragen stil te staan. Dat lijkt ons een erg mager voorstel. Bovendien (en dat hebben we nu al heel vaak gezegd), is er voor het opstellen van structuurvisies geen geld nodig (behalve dan voor het opstellen). Er wordt in een structuurvisie een toekomstige lijn uitgezet, waaraan ontwikkelaars, particulieren en de gemeente zich moeten houden. Niet meer dan dat. Dus als er iets gaat gebeuren moet dat in lijn met die structuurvisie zijn.\n\n Bij beleidsplannen kan dat anders liggen, je moet die twee dus niet op een hoop gooien.\n\n De drie vragen die hier opgeworpen (1. wat als er geen geld is worden, 2. Moet daar aandacht aan worden besteed in de communicatie en 3. Worden er geen verkeerde verwachtingen gewekt) zijn mogelijk van belang bij beleidsvoorstellen maar niet bij het opstellen van structuurvisies.\n\n 15. Er wordt gesteld dat er meer planmatig projectgericht gewerkt moet worden. Daar zijn we het volledig mee eens, want het is van essentieel belang voor een goede financi\u00eble huishouding. Maar waarom worden daarover dan pas werkafspraken in 2013 gemaakt?\n\n De bijlage met de uitgangspunten voor de Kadernota is niet toegevoegd.\n\n1. In hoofdstuk 2. \u2018Argumenten\u2019 van de notitie worden zeven posten aangegeven waarop de gewijzigde financi\u00eble situatie merkbaar is. Betekent dit op het van de gemeentelijke financi\u00ebn of zijn er posten te vermelden waarop het niet merkbaar is? Met andere woorden: is er een post te noemen waar het nog wel goed mee gaat? Ook hier kwam geen antwoord op... \n\n 2. De notitie geeft de prognose dat de reserve positie van de gemeente Westvoorne in 2015 afgenomen zal zijn tot 22.8 miljoen euro. Wij zouden graag willen weten wat de reserve positie op dit moment is? (Wij denken namelijk dat die positie op dit moment al gedaald is tot zo\u2019n 24 miljoen euro en dat het toegestane weerstandsvermogen op dit moment reeds overschreden is). 3. 1. In hoofdstuk 2.C. staat dat de grondposities per 31.12.2011 verlaagd zijn met 1.9 miljoen euro. En wel ten laste van de reserve grondexploitatie, de reserve dorpsvernieuwing en de algemene reserve woonbedrijf. Hoewel dit in de Raad van 10 april 2012 wel aan de orde geweest is, is een en ander zeer zeker niet vastgesteld door de Raad? Hoe kan dit?\n\n Het antwoord was bevestigend: een foutje dus in dit document... 3. 2. Hoe kan het verder dat er in de Raad van 10 april een bedrag van 1.6 miljoen genoemd werd? Zou u het verschil kunnen uitleggen?\n\n Het antwoord op deze vraag was, dat dit kwam door het voortschrijden van de tijd... Zeg maar niks...\n\n 3. 3. Als deze transactie, zijnde 1.6 miljoen of 1.9 miljoen verwerkt wordt in de reserve positie, hoe gaat die er dan uitzien? Duiken we dan nu al niet onder het toegestane weerstandsvermogen? \n\n Het wordt saai: geen antwoord 'dus en ook'... 4. Ten laatste de vraag aan de wethouder of hij het terecht vindt om nu de burgerij te vragen mee te denken over hoe er bezuinigd kan worden!? Normaal gesproken mogen onze burgers inspreken maar wordt er niet naar hen geluisterd en nu het college zichzelf financieel in de nesten heeft gewerkt, mogen ze plotseling idee\u00ebn ophoesten? \n\n Deze lullige vraag probeerde Van Montfoort te ontduiken en af te schuiven naar zijn ambtenaar. Bij aanhouden kwam hij met een zwatelverhaal dat 'hij onderzoek gedaan heeft in het land' en dat als het daar werkt het hier ook moet werken... Het zal u niet verbazen dat de voorzitter dit afhamerde, maar het was toch maar even gezegd...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=195&terug=1", "body": "Het was zover. Agendapunt 12 op de raadsagenda van 15 mei: de verkoop van het gemeentelijke Woonbedrijf. Met de vaststelling door de raad van het tenderprogramma en het convenant prestatieafspraken zou het definitieve besluit genomen zijn om het woonbedrijf in de verkoop te doen.\n\n Bij het vaststellen van de raadsagenda hadden wij, de Partij Westvoorne, al aangekondigd dat we een extra moment van debat wilden invoeren omdat er volgens ons nieuwe feiten aan het licht gekomen waren en er sprake zou kunnen zijn van 'ongeoorloofde staatsteun'. Wij hadden namelijk, nadat de minimale biedprijs van 74 miljoen bekend gemaakt was, ons suf gepiekerd over het giga gat tussen de WOZ waarde van 200 miljoen en die minimale biedprijs van 74 miljoen.\n\n Een deel van het giga gat was al wel te verklaren. Het gaat namelijk om onroerend goed in verhuurde staat en dan wordt met 70 % van de WOZ gerekend. Dan kom je dus uit op 140 miljoen. Maar, het overgebleven gat van 66 miljoen is ontstaan doordat de gronden behorend bij de huurwoningen en bij de nog te realiseren projecten niet in de waardebepaling noch in de minimale biedprijs opgenomen zijn. Er wordt door het college, ondersteund door het advies van Atriv\u00e9, alleen maar uitgegaan van de bedrijfswaarde (de huurinkomsten minus de exploitatiekosten). Toen wij dat eenmaal ontdekt hadden, hebben wij bij verschillende instanties aangeklopt met de vraag of dat eigenlijk wel geoorloofd is. Wij hebben uitvoerig overleg gepleegd met een aantal wooncorporaties, met de NMa (Nederlandse Mededingingsautoriteit) en met de Europese Commissie van Mededinging in Den Haag in Brussel). \n\n Het in de raad van 15 mei 2012 door de PW ingediende amendement plus de toelichting daarop maken in totaal en in detail duidelijk wat hier mogelijkerwijs aan de hand is. Lees hiervoor verder onder 'Nieuws'.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=194&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 28 april 2012 wederom geopend. Westvoornaars zijn van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nHoewel, ontspannen\u2026.. Het uur U lijkt voor Westvoorne te naderen. In slechts enkele jaren is een eigenlijk veel te grote reserve al bijna opgesoupeerd.\n\n \u2018Economische crisis\u2019 zegt het college. Maar is dat zo? Wordt Westvoorne door die crisis dan harder getroffen dan Griekenland of Spanje? Of is er meer aan de hand?\n\nVeel geld gaat aantoonbaar op aan slecht beleid en daar lijkt ook geen eind aan te komen voorlopig, met een mogelijk bankroet van de gemeente in het verschiet. In Westvoorne regeert de struisvogelpolitiek! Het college vraagt om geld om het glasplan voor Tinte uit te voeren, maar weet dat de cijfers niet re\u00ebel zijn, zodat hij over een tijdje opnieuw zal moeten aankloppen voor geld. Het gemeentelijk woonbedrijf, gezond en wel, met jaarlijks een flinke bijdrage aan de gemeentekas, moet nu worden verkocht om de gaten te vullen. Op de vraag wat Westvoorne en de huurders daar mee opschieten, kan de wethouder geen antwoord geven.\n\nHet geld raakt op, plannen worden niet verwezenlijkt. Wie werkelijk tegen gemeentelijke herindeling is, kan en mag dit beleid niet blijven steunen, want op deze manier stevenen we regelrecht af op een samenvoeging met Hellevoetsluis, dat staat te trappelen om Westvoorne en Brielle in te lijven.\n\n De nood aan de man of werk aan de winkel? Kom meepraten over de toekomst van onze gemeente en welke alternatieven er nog zijn om de boel ten goede te keren. Nogmaals roepen we met name de raadsleden en andere vertegenwoordigers van alle politieke partijen in Westvoorne op om deel te nemen aan een open, toch maar ontspannen en informatieve discussie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=181&terug=1", "body": "We kijken niet alleen terug- dat moet nu eenmaal- maar ook vooruit. Uw bestuur heeft voor de komende jaren een werkplan geschreven om voor een ieder duidelijk te maken, wat we gaan doen, en hoe we het gaan doen om een nog sterkere lokale partij te worden, zodat we bij de volgende coalitieonderhandelingen niet meer in de hoek weggezet kunnen worden. Dat kunnen we natuurlijk niet alleen , daar hebben we uw hulp bij nodig.\n\nSimon Barendregt zal op de vergadering uit de doeken doen hoe het werkplan in elkaar zit, en waar we uw hulp bij nodig hebben om dit goed uit te voeren. Uw mening en uw suggesties zijn voor ons heel belangrijk: kom op de ALV en laat uw stem horen. Dat is toch de kracht van onze partij.\n\nEmmy Bakker, met de hulp van Rita Noordermeer, Emma van Blom en Hesly den Bakker heeft weer een flink aantal sjaals gemaakt in de PW kleuren. We zullen ze op de ALV te koop aanbieden; dit is toch een prachtig signaal naar de buitenwereld, als we hier mee getooid zijn.\n\nWe hebben in ons partijprogramma gezegd dat we moeilijke onderwerpen ter sprake willen brengen in zg denktanks. Een zo\u2019n onderwerp is de Metropoolregio, een samenwerkingsverband tussen Rotterdam en den Haag, die vanaf 1 januari 2013 in werking zou moeten treden. Dat samenwerkingsverband omvat 24 gemeenten, waaronder Westvoorne. De bedoeling is, dat men de sterke kanten van dit gebied wil uitnutten, en uiteraard de minpunten wil verbeteren door samen te werken. Er zijn 7 gebieden waarin men wil samen werken , bijv economie, vervoer, groen etc. etc.\n\nWij hebben daar onze gedachten over, dus met een klein groepje PW-ers. maar ook niet- PW-ers werken we aan een document over onze gemeente, maar ook ons eiland Voorne, waar we, richting de organisatie van de Metropoolregio, onze wensen en gedachten uiteen zetten. We zijn er nog niet klaar mee, dus het is wat prematuur als we u nu al zouden vertellen wat onze reactie zal zijn. Maar weest gerust, u krijgt het op tijd te horen.\n\nU heeft ongetwijfeld gehoord over de plannen van de gemeente om het Woonbedrijf te verkopen. Er is al eens een openbare presentatie van de gemeente geweest, waar nogal wat kritiek gespuid werd over de voorgestelde opties ( of beter de niet bekeken opties) van de gemeente en de snelheid van doorvoeren, en je zou verwachten , dat men zich daar iets van aantrok. Nu, niets is minder waar. Men gaat onverdroten door en hoopt midden april de raad definitief te laten besluiten. Maar als u weet, dat kenners in het vastgoed deze tijd kwalificeren als uiterst slecht om te verkopen, dat de gemeente nb met de koper een actualisatie van de woonvisie voor deze gemeente wil doen, dat een consultant uitgerekend heeft, dat we ca 200 huizen uit onze kernvoorraad zouden kunnen verkopen, maar aanraadt om dat nu niet te doen- dus dat doet straks de koper, die daar dan een vette winst voor opstrijkt- dat de gemeente geen woord heeft vuil gemaakt aan een redelijk alternatief van PW om de surplus huizen aan de bewoners te verkopen, dan begrijpt u wel, dat wij het niet meer begrijpen!!\n\nNog een andere zaak, waar we al een tijd tegen ageren nl het glasproject in Tinte. Dat er voor de tuinders met glas in het buitengebied een goed saneringsplan moet komen, is buiten kijf. We hebben in het verleden daar goede voorstellen voor gedaan, bescheiden dat wel, maar meer dan voldoende, De gemeente wilde meer, er werd een megalomaan plan opgetuigd, met dure consultants, maar dat wil niet zeggen dat het goed in elkaar zat. Als je in het bedrijfsleven een plan van 130 mln presenteert met een looptijd van 20 jaar, waar je aan het eind misschien 3 ton aan overhoudt, en waar je twee volkomen verschillende maatschappelijke stromingen nl de realisatie van glas voor de tuinbouw naast de bouw van dure huizen aan elkaar koppelt, dan wordt je daar zo afgeschoten. Bij ons in de gemeente niet hoor. Dit wordt en werd gezien als een geniaal plan.\n\nDe provincie heeft daar nu wat andere gedachten over. Je kunt geen voorzieningen treffen zonder dekking, is de boodschap aan het college, en je kunt geen geld uitgeven als je het niet hebt. De risico\u2019s zijn groot, en als de gemeente niet voldoende draagkracht heeft (in ambtenarenjargon: weerstandvermogen), dan moet je je ambities wat temperen. De provincie heeft dus onze wethouder Klok gesommeerd om de financi\u00eble onderbouwing van het glasbeleid aan te passen. Dat gaat een hele zware klus voor hem worden, want hij heeft al het begrote geld al uitgegeven, kortom enige miljoenen besteed en nu moet hij op zoek naar nieuwe miljoenen. Zo langzamerhand kost hij onze gemeenschap ook wel heel veel geld en het zou leuk zijn als u uw schatting wat Klok ons gekost heeft aan mij door zou mailen. Degene, die er het dichtst bijzit krijgt van mij een fles wijn, of beter een PW sjaal!\n\nOns politieke caf\u00e9 van afgelopen zaterdag was een succes. Groen gaat de mensen aan het hart. En dus de wandeling door de duinen onder leiding van Ted Sluijter van NM, gevolgd door ons politiek caf\u00e9 in Olaertsduyn, waar Jeroen een uitstekende inleiding hield, leverde heel wat discussie op. Er waren 32 mensen van allerlei richtingen en meningen, dus het was een zeer levendige discussie. Een belangrijke conclusie: groen leeft bij ons!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=193&terug=1", "body": "We schrijven 2005.\n\n Een afgeladen Badhotel en een vol bezette Merel tonen zich opgetogen over de structuurvisie \u2018Rockanje, groen dorp aan zee\u2019. Na twintig jaar malheur - onafgemaakte dorpsvernieuwing, half leegstaand Dorpsplein, verloederde Raadhuislaan, nul woningbouw - is er zicht op een verwachtingsvol perspectief. Woningbouw in Drenkeling en Noordrand, verplaatsing voetbalvelden, nieuwbouw Swinshoek in de Drenkeling, concentratie en nieuwbouw scholen. Er daagt licht aan de horizon.\n\n Na Oostvoorne - vol op bezig met woningbouw aan de Ruy, bouw nieuwe De Man \u00e9n nieuwe sporthal \u00e9n nieuw zwembad - komt nu echt Rockanje aan de beurt.\n\nWe schrijven nu 2012.\n\n Na zeven jaar is er in Drenkeling en Noordrand geen woningbouw te bekennen. De voetbalvelden liggen nog onaangeraakt op dezelfde plek. Concentratie en nieuwbouw scholen is niet aan de orde. Swinshoek heet nu Stuifakker en staat op de verkeerde plek. De Raadhuislaan is opgeknapt, maar even saai als vroeger. Woningbouw in Rockanje nog steeds nihil.\n\n In Oostvoorne staat intussen de bouw van nog 475 woningen in de steigers. Rockanje moet het doen met \u00e9\u00e9n regel in het coalitieakkoord 2010 \u2013 2014: \u2018in deze raadsperiode worden zichtbare stappen gezet voor realisering van woningbouw in de kernen Rockanje en Tinte\u2019.\n\nVan die vier jaar tussen 2010 \u2013 2014 zijn er intussen twee verstreken. Resultaat van twee jaar politieke en ambtelijke inspanning: een startnotitie Dorpscentrum Rockanje, een onderzoek naar kansen op de woningmarkt en een schetsboek voor de stedenbouwkundige structuur van de Drenkeling.\n\n Papier, papier, papier.\n\n Meer niet. Van het vooruitzicht 235 woningen te bouwen op de locaties Drenkeling en Nieuwe Achterweg zijn de 135 woningen aan de Nieuwe Achterweg al weer jaren verder in de toekomst vooruitgeschoven. De woningmarkt is slecht: nieuwbouw (in Rockanje) mag de verkoop van in aanbouw zijnde woningen (475 huizen in Oostvoorne) niet in de weg staan. De honderd in de Drenkeling geprojecteerde (veel te dure) woningen zijn in de eerste plaats bedoeld om de (veel te dure) glassanering te kunnen financieren. Starters en senioren in Rockanje hebben daar niets aan.\n\nMeer stellen \u2018de zichtbare stappen in Rockanje\u2019 niet voor. Alle grootspraak van de coalitie dat het hier nu echt gaat gebeuren kan niet verhullen dat Rockanje ook deze raadsperiode opnieuw in de politieke verdomhoek zit. Ga maar na: afgezien van het ook al omstreden bouwplannetje aan de Dorpsweg (de Rots) moet zelfs - na 25 jaar inactiviteit - de eerste potloodstreep voor woningbouw van enige betekenis nog worden gezet. Leuk om met een zwaar opgetuigde projectgroep - twaalf man en vrouw sterk - te vergaderen over (volgens de startnotitie) \u2018herstructurering van het centrum van Rockanje\u2019, die moet leiden tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek in het dorp\u2019. Maar als dan meteen in de volgende alinea wordt geschreven dat het \u2018een visie voor de lange termijn\u2019 wordt, dat de visie \u2018het toetsingskader voor particuliere initiatieven is\u2019, dat \u2018de feitelijke uitvoering geen onderdeel van dit project is\u2019 en \u2018dat die uitvoering afhankelijk is van de ambtelijke capaciteit en van investeringen van derden\u2019, dan zakken in Rockanje de broeken tot over de enkels af.\n\nVoeg daarbij (volgens hetzelfde stuk) dat \u2018de financi\u00eble situatie van de gemeente Westvoorne niet riant is\u2019, dat \u2018voor de ontwikkeling van het dorpscentrum van Rockankje nauwelijks middelen beschikbaar zullen zijn\u2019, dat \u2018de middelen die noodzakelijk zijn om te kunnen investeren in principe in het plan verdiend moeten worden\u2019 en dat \u2018gezocht moet worden naar een te realiseren programma dat meer opbrengt dan het kost om het te realiseren\u2019 (de wethouder hamert er op dat de operatie budgettair neutraal moet verlopen), dan is het realiteitsgehalte van de herstructurering van het centrum van Rockanje nihil.\n\nNiettemin is er een compleet ontwikkelingsproces met voorlichting en inspraak opgetuigd dat de indruk wekt dat er hard aan de visie op de toekomst wordt gewerkt. Na een initiatieffase, inventarisatiefase, ontwerpfase, conceptfase, besluitvorming en evaluatie zullen we in juli 2013 weten waar we aan toe zijn. En dan? De startnotitie geeft daar bij voorbaat het antwoord op: \u2018de feitelijke uitvoering is geen onderdeel van dit project\u2019. Ik vrees dat we met een lege doos komen te zitten. Immers: geld om deze operatie te kunnen financieren moet volgens de startnotitie komen uit woningbouw en een tweede supermarkt. Maar dat zit er ten gevolge van het in de afgelopen decennia ten aanzien van Rockanje gevoerde wanbeleid niet in. De structuurvisie \u2019Rockanje, groen dorp aan zee\u2019 uit 2005 bood weliswaar een hoopvol perspectief, maar van meet af aan is nagelaten om ook maar een begin met de uitwerking te maken. Na de presentaties in Badhotel en Merel is er niet meer naar omgekeken.\n\nWant intussen kreeg bij de achtereen volgende colleges sanering van glas in de wijde omgeving prioriteit boven dicht bij huis de levensvatbaarheid van de dorpskern Rockanje in stand te houden. Typerend voorbeeld van verwaarlozing van Rockanjese belangen is de constatering dat qua spreiding in de tijd maar op een deel van de woningbouwprojecten in Westvoorne nog invloed kan worden uitgeoefend. De plannen voor 475 woningen in Oostvoorne zijn rond en niet meer tegen te houden, of al in een zover gevorderd ontwikkelstadium dat aanpassen moeilijk wordt. Alleen in Rockanje ( Drenkeling 100 woningen, Nieuwe Achterweg 135 woningen) kan nog wel worden geschoven. Daar ligt niets vast. De aanbeveling luidt dan ook: doe vanwege de slechte situatie op de woningmarkt aan de Nieuwe Achterweg voorlopig maar even niets (onderzoek Stec Groep \u2018Marktkansen woningbouw Drenkeling\u2019).\n\nDe uitvoering van het glasbeleid wordt bij het maken van politieke keuzes belangrijker geacht dan versterking van de dorpskern van Rockanje. College en coalitie besteden de in de Drenkeling uit de grondexploitatie te verdienen miljoenen liever aan het in de groene leegte laten verdwijnen van kassen dan aan de veel urgentere centrumontwikkeling in onze bewoonde wereld. Wat treurig stemt is dat noch het college, noch de coalitie enig besef toont van de samenhang tussen de ene politieke misser na de andere. Elk inzicht in voor de toekomst noodzakelijke stappen en het onderlinge verband daar tussen ontbreekt.\n\nElk project wordt als een op zichzelf staand gegeven beschouwd. Dat is funest omdat de realisering van elk afzonderlijk project afhankelijk is van wat met andere projecten op een wijdere schaal kan worden verdiend. Die samenhang bestaat wel tussen het glasbeleid en de Drenkeling, die samenhang is er niet tussen Drenkeling en centrumontwikkeling. Visie ontbreekt, de raad hobbelt van de ene ad hoc beslissing naar de volgende. Geld voor de ontwikkeling van het dorpscentrum moet volgens de startnotitie worden opgebracht uit woningbouw en een tweede supermarkt en uit investeringen door belanghebbende derden. Volharding in het glasbeleid prevaleert dus boven herbergzaamheid in de dorpskern. Het had toch meer voor de hand gelegen \u2018de winst\u2019 uit de Drenkeling dichterbij huis in het dorp te investeren?\n\nWant hoe kun je het Dorpsplein ontwikkelen tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek\u2019 als er geen geld voor is? Verdienen aan woningbouw? Daar heb je een bouwlocatie voor nodig om winstgevend te kunnen ontwikkelen, maar die ruimte ontbreekt binnen het benepen voor de centrumvisie afgebakende gebiedje. En wie wil er investeren in een tweede supermarkt? Afgezien van het feit dat voor een tweede supermarkt ook de ruimte ontbreekt en alleen door miljoenen vergende sanering van bestaande bebouwing verkregen kan worden: elk distributieplanologisch onderzoek (en er zijn er de afgelopen jaren al drie uitgevoerd ) wijst uit dat het aantal inwoners van Rockanje te laag is om aan twee supermarkten een gezond rendement te kunnen bieden. Rockanje is, zoals het in het jargon heet, een \u00e9\u00e9n supermarkt dorp.\n\nKern van het probleem is dat door het uitblijven van woningbouw het aantal inwoners in Rockanje is gedaald van 6700 in de jaren \u201990 naar 6200 in 2010 en die neergang gaat voort. Het vormt een schril contrast met Oostvoorne waar dankzij woningbouw het aantal inwoners is gestegen van 6500 naar 7200 en die groei gaat verder. We hebben het hier wel over een verschil van min 500 tegenover plus 700. Over evenredig verdeelde politieke aandacht voor beide dorpskernen gesproken\u2026.\n\nHet toppunt van politieke na\u00efviteit is dat er, nu het pand van de Rabobank leegstaat, ineens wel een \u2018postzegelplannetje\u2019 voor het Dorpsplein wordt ontwikkeld. Tekenend voor de zwakke dorpseconomie is dat de vestiging van de bank niet meer rendabel was. College en coalitie reppen, alsof het een cadeautje aan de burgerij is, over \u2018een kans\u2019 die je nu moet zien te benutten. Met andere woorden: als het bankgebouw nog in bedrijf zou zijn gebeurt er niets. (Dat een projectontwikkelaar overweegt op de plek van het lege bankgebouw een supermarkt te ontwikkelen (heel goed nieuws, juicht de projectgroep) beteken overigens niet dat die supermarkt er ook daadwerkelijk komt. Er zal toch eerst een ge\u00efntesseerde supermarktondernemer moeten worden gevonden en die wordt ook in de eerste plaats geconfronteerd met het dalend bestedingsvolume).\n\nWat ik me afvraag is waarop college en coalitie, in de wetenschap dat de Rockanjese middenstand gebukt gaat onder een marginaal bestaan, hun optimisme baseren dat ondernemers wel in het dorp zullen willen investeren? De winkelstand heeft hier te maken met een verdringingsmarkt in plaats van met een gezonde groei: Kruidvat verdreef de drogisterij van het Dorpsplein, de komst van de Hema leidt het vertrek (augustus) van de Marskramer in. Nieuwe initiatieven gaan hier per definitie ten koste van gevestigde belangen. De \u00e9\u00e9n zijn brood is de ander zijn dood. Hoe wil je daar een paar miljoen uit lospeuteren om het centrum te kunnen herontwikkelen? Dat is een illusie.\n\nHier wreekt zich de gemeentelijke laksheid om iets met de structuurvisie \u2018Rockanje, groen dorp aan zee' uit 2005 te ondernemen. Die alom geprezen structuurvisie bestreek het hele dorp en bood een reeks aanknopingspunten die het in onderlinge samenhang mogelijk maakte financi\u00ebn voor de uitvoering van verschillende onderdelen te kunnen genereren. Een simpel voorbeeld. Ware de discussie over de concentratie van scholen na zeven jaar (!) nu zover gevorderd geweest dat realisering van gezamenlijke nieuwbouw in het Achterweggebied aanstaande is, dan zou nu het vooruitzicht hebben bestaan dat er tussen Dorpsplein en Hoogvlietlaan en op de hoek Dirk van Voornelaan / Dwarsweg twee eminente bouwlocaties beschikbaar komen waaruit herinrichting van het dorpscentrum wel kan worden gefinancierd.\n\nWare er in die zeven jaar wel werk gemaakt van de verplaatsing van de voetbalvelden dan zou er nu in de Drenkeling een unieke, financieel aantrekkelijke bouwlocatie beschikbaar zijn waarop een realistisch plan kan worden ontwikkeld. Het is nota bene, zo dicht bij het centrum, de meest prominente plek om in samenhang met de Noordrand het dorpscentrum body te kunnen geven. Twintig jaar geleden had deze ontwikkeling de mislukte dorpsvernieuwing nog kunnen redden. Maar colleges en ambtelijk apparaat hadden het te druk in Oostvoorne en waren daardoor niet in staat om de verouderde bestemmingplannen in Rockanje op tijd up to date te maken. Het gevolg: noodgrepen en stilstand in planontwikkeling. Voorbeeld: de (te massale) nieuwe Swinshoek staat, in vergelijking met de wijdheid rond de Leemgaarde, opeengepakt op een totaal ongeschikte (te kleine) plek.\n\nHet heeft niets met wangunst te maken te constateren dat vrijwel de totale ambtelijke capaciteit in Oostvoorne wordt ingezet (getuige de vijf panklare projecten voor 475 woningen: Ruy 55, Vijf Bladeren 108, Fazantenlaan 194, Hoofdweg 58, Olaertsduin 60 zorg). Wat zo somber stemt is de observatie dat college en coalitie daar geen conclusies, laat staan consequenties, aan verbinden. Waaraan het al tientallen jaren ontbreekt is grip te krijgen op wat er nodig is om Rockanje uit het slop te trekken en voor zijn inwoners aantrekkelijk te houden. Sterker: om Rockanje in leven te kunnen houden. Hier voltrekt zich wat Geert Mak zo onomkeerbaar in \u2018Hoe God verdween uit Jorwerd\u2019 heeft beschreven: hoe een dorpsgemeenschap door uitholling van aantal inwoners en voorzieningenniveau afsterft. De Middenstandsbank, ABM-AMRO, de Rabobank, de schoenenzaak, de delicatessenwinkel, twee supermarktjes, de wasserette, de schilder, de drogist, de slager en de elektricien (en ik vergeet er vast een paar), ze zijn intussen al verdwenen.\n\nWat het dorp nodig heeft is een plan van aanpak om leegloop te keren en de middenstand enig perspectief te bieden. Dat redt je niet met pietluttige, afgebakende postzegelplannetjes. Ter illustratie van het gemis van een na te streven visie op het h\u00e9le centrumgebied is het nuttig het eindeloze touwtrekken tussen gemeente en \u2018Houdt Rockanje Laag\u2019 over het bouwplan voor De Rots te analyseren. Hier gebeurt precies waardoor qua ruimtelijke ordening in Rockanje alles misgaat. Kortzichtigheid voert de boventoon.\n\nWe hebben hier te maken met twee in elkaars verlengde liggende activiteiten maar die toch los van elkaar tot besluitvorming worden gebracht. Twee partijen werken in feite onafhankelijk van elkaar aan dezelfde opgave. Daar is in de eerste plaats de gemeentelijke projectgroep die bezig is een visie op het dorpscentrum te ontwikkelen maar, zoals hier boven al is aangegeven, door de beperktheid van het studiegebied financieel geen kant uitkan. Los daarvan voltrekt zich een proces met bewonersparticipatie over twee alternatieven voor de Rots- locatie waarbij, \u00f3\u00f3k door gebrek aan ruimte en geld, spanning ontstaat. Beide projecten liggen nog geen 300 meter uit elkaar. Wat zich hier wreekt is dat, hoewel Dorpsplein en Dorpsweg als \u00e9\u00e9n locatie dienen te worden beschouwd, partijen elk hun eigen gang gaan. Maar elk dorp heeft in het centrum wel een hoofdstraat. In Rockanje is onze Dorpsweg \u2018de mainstreet\u2019 naar het Dorpsplein. De Dorpsweg - en daarmee de invulling van de Rotslocatie - is dus medebepalend voor de uitstraling die voor het dorpscentrum dient te worden nagestreefd.\n\nDe betrokkenen bij Dorpsplein en Dorpsweg houden echter geen enkele rekening met elkaar. Voor de in \u2018Houdt Rockanje Laag\u2019 verenigde omwonenden heeft de inpassing in de dorpsbeleving het primaat. In de gemeentelijke voorkeur staat politieke scoringsdrift centraal: er zitten tien starterappartementen meer in hun favoriete plan. Zo worden bevolkingsgroepen tegen elkaar uitgespeeld. Jongeren die onder de terechte leus \u2018Houdt Rockanje Jong\u2019 actie voeren voor starterwoningen tegen omwonenden die voor het aanzien van hun buurt opkomen. Harde financi\u00eble voorwaarden in de gemeentelijke insteek botsen met het als \u2018zacht\u2019 ervaren, niet in geld te onderbouwen, stedenbouwkundige pleidooi.\n\nBeide projecten - dorpscentrum en Rots - hebben met hetzelfde probleem te maken: gebrek aan financi\u00eble middelen en het ontbreken van ruimte om er via een terugverdien mogelijkheid iets aantrekkelijks van te kunnen maken. De Rots moet het doen met het uiterst kleine stukje grond aan Dorpsweg en Floris van Eijkstraat, ontstaan uit de doodgelopen activiteit van een projectontwikkelaar. Daar zit geen enkele visie achter. Maar was de Rots, zoals het behoort te zijn, wel onderdeel geweest van de centrumontwikkeling, dan zouden partijen helemaal niet tegenover elkaar te hoeven staan. Dan is de keuze voor een kleinschaliger bebouwing aan de Dorpsweg een logische keuze. Dan ligt het voor de hand ook een deel van de aan sanering toe zijnde Willem de Waalstraat er bij te betrekken met ruim voldoende ruimte voor starterwoningen om aan de eisen van \u2018Houdt Rockanje Jong\u2019 tegemoet te kunnen komen. Trouwens: zo vreemd is deze suggestie niet. Waarom zou dat hier niet kunnen en gebeurt herontwikkeling in Oostvoorne met het 194 woningen (!) tellende project aan de Fazantenlaan wel?\n\nOpmerkelijk is dat de pleitbezorgers van het voor de gemeente favoriete plan zelfs - heel ongebruikelijk - de hulp van een lokale makelaar hebben ingeroepen om hem, als extra argument, te laten verklaren dat tegenover een caf\u00e9 gesitueerde twee-onder-\u00e9\u00e9n-kap koopwoningen onaantrekkelijk en dus moeilijker te verkopen zullen zijn dan voor jongeren bestemde gestapelde (huur)starterwoningen. Voor hetzelfde geld is er echter wel een makelaar te vinden die beredeneert waarom koopwoningen onder twee etages door jongeren te bewonen huurappartementen onaantrekkelijk en moeilijker verkoopbaar zijn. Een brief met het oordeel van een onomstreden, onafhankelijke architect / stedenbouwkundige ten gunste van het ene of het andere plan zou meer indruk hebben gemaakt.\n\nDe discussie over de Rots gaat over meer dan over het uitspreken van een voorkeur voor een paar woningen meer of minder. Het gaat hier wel degelijk over de vraag hoe serieus de gemeenteraad van Westvoorne zichzelf neemt nog iets van het dorp Rockanje te willen maken. Het is onomstreden dat Stuifakkers in de Drenkeling had moeten staan en niet aan de Raadhuislaan. Tegen 'de beleving' van Rockanjenaren in is het complex op de verkeerde plek terecht gekomen. Toen had de toenmalige coalitie nog een excuus: het bestemmingsplan voor de Drenkeling was niet tijdig gereed en de wethouder voelde zich vanwege subsidievoorwaarden (achteraf overigens ten onrechte) genoodzaakt Stuifakkers aan de Raadhuislaan neer te zetten.\n\n Zij het dat de bouwvolumes aanzienlijk verschillen dreigt nu aan de andere kant van het dorp bij de entree dezelfde situatie te gaan ontstaan als aan de Raadhuislaan: twee te grove bouwwerken die in de van oudsher kleinschalige dorpse bebouwing overheersen. Dat zou toch aanleiding moeten zijn zich meer aan het gevoelen van inwoners gelegen te laten liggen. We mogen toch wel iets van de missers in het verleden hebben geleerd.\n\nVraag me niet hoe het nu verder moet. Ik constateer alleen dat in de relatie Oostvoorne / Rockanje door falend beleid de verhoudingen volledig scheef gegroeid zijn. Rockanje holt achteruit. Ik zie maar \u00e9\u00e9n lichtpuntje: haal \u2018Rockanje, groen dorp aan zee\u2019 onder het stof vandaan en maak daar na zeven jaar van politiek lanterfanten serieus een nieuwe start mee. Met het knip- en plakwerk, zoals er nu rond Dorpsplein en Rots wordt gefr\u00f6beld, komen we geen stap verder.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=199&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=183&terug=1", "body": "Er is wel een strikte voorwaarde aan de te plaatsen artikelen verbonden. Dit omdat de opmaak van de pagina niet aangepast kan worden. Alle artikelen moeten daarom voldoen aan de ruimte, die per artikel, binnen die pagina mogelijk is. Naast 6 artikelen van verschillende lengte moet de pagina altijd twee foto\u2019s bevatten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=197&terug=1", "body": "Dat er sprake is van een waardedaling omdat het nu eenmaal om woningen in verhuurde staat gaat, kunnen wij ons voorstellen. In het verschil tussen (afgerond) 200 miljoen en 140 miljoen kunnen wij ons dus vinden.\n\nDe eerste vraag is dan hoe is die 74 miljoen tot stand gekomen. Wat is de opbouw van die minimale biedprijs?\n\nEr is in eerste instantie uitgegaan van de bedrijfswaarde van het woonbedrijf. Dat zijn, kort gezegd, de inkomsten (de huur) minus de uitgaven (aflossing rente op leningen en onderhoud). Dat levert een bepaald resultaat op (nog steeds geloof ik een geheim, dus ik noem dat bedrag maar even niet)\n\n Vervolgens is er gesteld dat de nieuwe eigenaar 20 woningen mag verkopen. De gemiddelde opbrengst van die woningen bedraagt honderdtachtig duizend (180.000) euro. Dat levert \u00b1 36 miljoen op. Daar tegenover staat dan natuurlijk minder huuropbrengst.\n\n Die bedrijfswaarde plus die mogelijkheid van verkoop van 200 woningen levert dan uiteindelijk dat bedrag van die 74 miljoen.\n\n3. Niet in waardebepaling en in het bodembedrag opgenomen (collegevoorstel) is\n\nOmdat wij het vreemd vonden (en vinden) dat die gronden niet in de waardebepaling opgenomen zijn (ze zijn dus niet getaxeerd, voor zover wij hebben nagaan), zijn wij te rade gegaan bij andere wooncorporaties. Het was ons namelijk wat te gemakkelijk om te zeggen: corporaties houden geen rekening met de gronden, maar gaan alleen maar uit van de bedrijfswaarde. Er was \u00e9\u00e9n corporatie die ons ogenblikkelijk zei: de huidige waarde bestaat uit de bedrijfswaarde plus de grondwaarde. Een andere corporatie zei eerst: corporaties rekenen alleen met bedrijfswaarde, maar toen ik vroeg \u2018telt die grondwaarde dan helemaal niet\u201d werd gezegd: ja hij moet natuurlijk wel benoemd worden.\n\n Navraag bij een van de grootste projectontwikkelaar in Europa (OVG), waar ik heb gesproken met het financi\u00eble geweten binnen de organisatie, leerde ons dat, hoe goed je ook een inschatting van de waarde van een project kunt maken, er altijd een taxatie door een be\u00ebdigd taxateur moet zijn en, minstens zo belangrijk, dat de grondwaarde altijd een substantieel deel uitmaakt van de totale waarde. De grondwaarde behoort dan ook altijd specifiek benoemd te worden.\n\nHun antwoord was: er is een verschil tussen wat handig is en wat wettelijk gezien niet kan en ze zeiden niet dat het onwettig was. Waar zij ons wel op wezen, in verband met het niet meewegen van die grondwaarden, was dat er wel eens sprake zou kunnen zijn van:\n\nDaar hadden wij tot aan dat moment nog niet aan gedacht. Het was wel even schrikken, want indien daar werkelijk sprake van zou zijn, dan zou Westvoorne een behoorlijk risico lopen.\n\nOverheden behoren als het om gronden en gebouwen gaat een markconforme prijs te hanteren. Wanneer Westvoorne niet onderzocht heeft of de prijs, die zij nu bepaald heeft aan die regel voldoet, dan loopt de gemeente een groot risico. De gemeente had in dit geval advies bij het co\u00f6rdinatiepunt staatssteun van het ministerie van binnenlandse zaken kunnen (moeten) inwinnen. Dit steunpunt is er voor lagere overheden die dergelijke transacties overwegen.\n\n Mijn vraag aan het college is dan ook: heb u advies ingewonnen bij dat co\u00f6rdinatiepunt staatssteun? Indien u dat niet gedaan hebt, raden wij u aan dat alsnog te doen en wel voordat er een besluit over de verkoop genomen wordt.\n\n Het zal u duidelijk zijn dat wij van oordeel zijn dat deze minimale biedprijs en de verkoopvoorwaarden die daaraan verbonden zijn 'niet kunnen'. Wij lopen als gemeente het risico van boetes en/of het vernietigen van het besluit als gevolg van het verlenen van ongeoorloofde staatssteun. Zeker als u de bedragen in ogenschouw neemt die met die gronden gemoeid zijn. Om welke bedragen gaat het?\n\n Daarvoor moet je weten om hoeveel grond het gaat.\n\n Dat hebben wij natuurlijk gevraagd bij de betreffende gemeentelijke afdeling, maar we hebben geen antwoord gekregen (daaruit blijkt dus ook dat er in het geheel geen rekening met gronden gehouden is). We hebben dus een schatting moeten maken.\n\nWij hebben ook naar oplossingen gezocht. Eerlijk gezegd vinden wij niet dat het woonbedrijf op dit moment verkocht moet worden. Vanwege het gedoe in corporatieland en vanwege de slechte economische tijden. Maar als er dan toch een meerderheid voor verkoop is dan stellen wij voor de gronden niet te verkopen maar in erfpacht uit te geven. Op die manier ontlopen we ook het risico van de ongeoorloofde staatstseun.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=201&terug=1", "body": "De Partij Westvoorne kan niet instemmen met de vaststelling van dit bestemmingsplan.\n\n Wij vinden dit helaas een halfslachtig actualisatie om de simpele reden dat elke visie in dit verhaal ontbreekt. Er is onder meer geen visie op het duurzaam veilig maken van de N496, het paardenbeleid, op de natuurcamping bij de Houten Paardjes, op het veranderende gebruik van ons landschap en het groter worden van agrarische bedrijven (zoals Tol en Noordermeer) daarin en op de ontwikkeling van landgoederen. Met andere woorden: de visie van dit college op de toekomst van ons landschap ontbreekt dus te enen male, terwijl het voor mensen die wel een visie hebben op hun eigen toekomst categorisch onmogelijk gemaakt wordt die ten uitvoer te brengen.\n\n\n\n Het enige waar deze actualisatie mogelijkerwijs aan voldoet, is de eis dat een bestemmingsplan eens in de 10 jaar geactualiseerd moet worden, maar daar is dan ook alles mee gezegd. Het nieuwe bestemmingsplan moet niet eerder dan per 1 juli 2013 zijn vastgesteld. Dat geeft dus nog ruim een jaar om de bovengenoemde omissie aan visies te herstellen. Wat betreft de N496 loopt er nog een beroepsprocedure bij de RvS die naar het zich laat aanzien niet binnen en half jaar in behandeling genomen zal worden.\n\n De boodschap die we dan ook aan het college willen geven is: gebruik deze tijd om alle problemen te zien en om een visie te ontwikkelen op alle onderwerpen voor alle burgers die daar bij betrokken zijn of willen worden\n\n\n\n Om deze boodschap te ondersteunen zien wij ons genoodzaakt om een tweetal moties in te dienen, en wel ten aanzien van de natuurcamping en de N496 (Westvoorneweg-Zwartedijk), waarbij we ons realiseren dat daarmee niet de gehele lading van het ontbreken van een visie gedekt wordt, maar waarmee we in ieder geval een het college een wake up call willen geven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=202&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=196&terug=1", "body": "- aangezien bovengenoemde gronden niet in de waardebepaling noch in de minimale biedprijs opgenomen is, deze gronden niet voor verkoop in aanmerking behoren te komen;\n\n- in de verkoopovereenkomst vast te leggen, dat de gronden behorende bij de kernvoorraad van 907 woningen en de gronden behorende bij de nog te realiseren bouwprojecten in eigendom van de gemeente zullen blijven en dat deze gronden derhalve niet verkocht zullen worden maar in erfpacht uitgegeven zullen worden;\n\np.4: Hoogte minimale biedprijs: \u2018inclusief\u2019 wijzigen in \u2018exclusief\u2019. Toevoegen: de bijbehorende gronden van de kernvoorraad van de 907 woningen, evenals de gronden behorende bij de nog te realiseren projecten, blijven in eigendom van de gemeente en zullen in erfpacht uitgegeven worden.\n\np.2, 3. Opdracht: \u2018inclusief\u2019 wijzigen in \u2018exclusief\u2019. Toevoegen: de bijbehorende gronden van de kernvoorraad van de 907 woningen, evenals de gronden behorende bij de nog te realiseren projecten, blijven in eigendom van de gemeente en zullen in erfpacht uitgegeven worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=192&terug=1", "body": "1. Scenario 0\n\n Ons eerste discussiepunt betreft het onderzoek naar scenario 0. Of beter gezegd het uitblijven van dat onderzoek.\n\n Het college stelt eenvoudigweg: \u2018scenario 0 is alles laten zoals het nu is\u2019. Dat klopt natuurlijk niet. Scenario 0 is \u2018het behoud van het woonbedrijf\u2019 en zoals er wel verschillende scenario\u2019s voor verkoop opgesteld zijn had dat ook moeten gebeuren bij behoud van het woonbedrijf. Er zijn namelijk ook verschillende scenario\u2019s mogelijk als het om het behoud van het woonbedrijf gaat. Het is dus niet zo dat er dan alleen maar sprake is van \u2018alles laten zoals het nu is\u2019.\n\n Wij vinden de wijze waarop het college omgegaan is met het onderzoek naar scenario 0 werkelijk ver onder de maat, zeker in het licht van de vele tientallen miljoenen die met dit onderwerp gemoeid zijn. De raad is vanaf het begin af aan gestuurd in de richting van verkoop en er is geen sprake geweest van een deugdelijk onderzoek naar de beste optie voor Westvoorne.\n\n Wij begrijpen niet dat de coalitiefracties hierin meegaan en we willen ze er op wijzen dat zij in deze kwestie als individueel raadslid aansprakelijk zijn voor het onzorgvuldig omgaan met een woonbedrijf met een WOZ waarde die vele tientallen miljoenen hoger ligt dan de nu genoemde minimale biedprijs van 74 miljoen (de WOZ is 199.356.000 euro).\n\n2. Beantwoording schriftelijke vragen PW\n\n Ten tweede wil ik graag de beantwoording van onze vragen ex artikel 39 met u delen. Wij hadden gevraagd naar een overzicht van de uitputtingen van de verschillende reserves van het woonbedrijf .\n\n Uit de beantwoording van die vragen blijkt dat ondanks het feit dat de algemene bedrijfsreserve woningbedrijf door de onrendabele toppen van Valweg/Hoefweg en Elisabethhof en de foute aankoop van de Rots met 2,1 miljoen is afgenomen, die reserve nog steeds met 2.4 miljoen in de plus staat.\n\n De egalisatiereserve onderhoud woningbedrijf laat vanaf 2005 een stijging zien van 1.6 miljoen in 2005 naar 2,3 miljoen in januari 2012. \n\n Wanneer de gemeentelijke organisatie door blijft werken zoals zij dat doet, zonder daarbij gedwongen te worden door een college om domme dingen te doen, is er geen enkele reden tot zorg.\n\n Kortom het woningbedrijf is op zichzelf een gezond bedrijf. Er is alleen veel geld in de onrendabele toppen gestoken, waarbij opgemerkt moet worden dat, hoewel sociale woningbouw onrendabele toppen met zich mee brengt, wij wel de indruk hebben dat projectontwikkelaars erg gemakkelijk van hun onrendabele toppen verlost zijn geworden.\n\n Daarnaast is de Rots gewoon een ongezonde aankoop geweest. Desondanks is er geen reden tot zorg over de gezondheid van het woonbedrijf (wel over ongezond beleid, maar daar zullen we het bij de begroting wel over hebben).\n\n Wanneer de gemeente zelf die 200 woningen zou verkopen die de nieuwe eigenaar van het woonbedrijf op grond van het convenant zal kunnen verkopen, dan is ons woonbedrijf het middel om ons door een moeilijke economische tijd te helpen terwijl wij tegelijkertijd aan de vraag naar betaalbare koopwoningen voor starters op de woningmarkt kunnen voldoen.\n\n Verkoop van ons totale woonbedrijf in deze slechte economische tijd is wel het domste wat we kunnen doen. Iedere ijsboer weet dat je geen schepijs in de winter verkoopt.\n\n De schriftelijke vragen die wij over het woonbedrijf gesteld hebben zijn adequaat beantwoord. Waarvoor onze dank aan de betrokken ambtenaren. Wij hopen van harte dat zij hun werk, wat zij blijkbaar heel professioneel doen, gewoon voort kunnen zetten.\n\n3. Vraagprijs\n\n Er wordt nu een minimale vraagprijs van 74 miljoen genoemd. In de vorige besloten bijeenkomst werd een ander minimaal bedrag genoemd, waar we niet over mochten spreken, omdat dat de onderhandelingspositie van de gemeente in gevaar zou kunnen brengen. Dat gold ook voor het bedrag van 74 miljoen dat eerder in het vertrouwelijke stuk van Atriv\u00e9 stond. Ik zou nu graag van het college willen weten wat zij van die 74 miljoen denken over te houden. Met andere woorden wat moet er nog allemaal van dat bedrag afgetrokken worden en hoeveel houden wij dan nog over?\n\n De heer Borst heeft zojuist een ander gevolg van het noemen van die 74 miljoen naar voren gebracht, daar zou ik ook graag met de raad over spreken.\n\n Hij doet nu een beroep op de raad om die bodemprijs uit de tender te schrappen. Dat kunnen we natuurlijk doen, maar helaas is het kwaad al geschied. Het zal ons niet meer helpen.\n\n4. Artikel Peter de Waard\n\n In de Volkskrant van 23 maart heeft een interessant artikel van Peter de Waard over woningbouwcorporaties gestaan, met als titel \u2018moeten woningbouwcorporaties worden genationaliseerd?\u201d. Onze dank aan de burger, de heer Bos, die ons dat bericht heeft doorgestuurd.\n\n Peter de Waard schrijft o.a. het volgende:\n\n Van het Nederlandse woningbestaan bestaat 31 % uit sociale huurwoningen, tegen 18% in Zweden, 7 % in Belgi\u00eb en 5 % in Duitsland. Wij zouden ons bestand dus kunnen halveren door aan zittende huurders te verkopen voor een zodanig bedrag dat de maandlasten gelijk blijven. Dit voorstel komt exact overeen met het voorstel dat wij op 30 augustus 2011 gedaan hebben. Toen zeiden wij: De Partij Westvoorne stelt het volgende voor:\n\n Wij verkopen het gemeentelijk woonbedrijf niet, maar wij verkopen wel een gedeelte van de woningen aan de zittende huurders. Daarbij baseren wij de verkoopprijs op de hoogte van de huidige gemiddelde huur.\n\n De gemiddelde huur ligt op dit moment op ruim 5000 (5.227) euro per jaar (436 per maand). Uitgaande van dat bedrag is het mogelijk een huis van 120.000 euro te kopen.\n\n Peter de Waard stelt verder: De resterende huurwoningen zouden overgedragen moeten worden aan gemeenten, waardoor het gemeentelijk woningbedrijf zoals dat tussen 1001 en 1994 bestond weer in ere hersteld wordt. Als de woningbouwcorporaties gemeentelijke diensten zijn, zijn er geen torenhoge salarissen en vertrekpremies nodig om directeuren als Eric Staal van Vestia aan te trekken. \n\n Aldus Peter de Waard op 23 maart, met de vraag wat de andere fracties daarvan vinden.\n\n5. Gevolgen mogelijke fraude bij Vestia\n\n Ondertussen is er meer slecht nieuws over Vestia. Dit keer nog slechter. Er blijkt niet alleen van een groot financieel probleem sprake te zijn maar ook van mogelijke fraude.\n\n Als er inderdaad sprake van fraude is zou dit ernstige gevolgen kunnen hebben voor o.a. gemeenten, omdat banken dan de contracten met Vestia kunnen ontbinden en de corporaties dan moeten betalen. Het is niet alleen welke corporaties dat zullen zijn, maar aangezien het om een bedrag van 3 tot 3,5 miljard gaat is het de vraag of woningcorporaties dat bedrag kunnen ophoesten. Als ze dat niet kunnen zullen Rijk en gemeenten moeten bijspringen.\n\n Dan gaan wij toch niet nu ons woonbedrijf verkopen aan een bestaande corporatie om dan vervolgens financieel bij te moeten springen?\n\n8. Conclusie\n\n Ook al vindt u dat u vanwege uw partij ideologie het woonbedrijf moet verkopen of omdat u dat vanwege het coalitiebelang moet doen (overigens gaat dan in beide gevallen blijkbaar niet om het belang van Westvoorne), u zou het op dit moment niet moeten doen. En wel om de volgende redenen:\n\n 1. Het gedonder in corporatieland\n\n 2. De economische slechte tijd (geen schepijs in de winter verkopen)\n\n 3. Vanwege het bezit van een goedlopend en gezond bedrijf dat ons door die slechte economische tijden kan helpen\n\n 4. Het niet uitgevoerde onderzoek naar het behoud van het woonbedrijf, dus het 0 scenario met daarbinnen de verschillende mogelijkheden\n\n 5. De nog niet uitgevoerde actualisatie van de woonvisie", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=200&terug=1", "body": "De doorloop tijd van een bestemmingsplanprocedure is al snel 4 jaar. De einddatum voor het verkrijgen van de subsidie kan hopelijk verlengd worden naar november 2016 (was 30 november 2014). Dat wil dus wel zeggen dat dit jaar met die procedure begonnen moet worden. Ieder verder uitstel brengt een groot risico met zich mee. In de eerste plaats voor de tuinders, want de gemeente heeft gesteld dat zij pas hun deel (9 ton) betalen wanneer de subsidie zeker is.\n\nVoor tuinders is het echter een enorm financieel probleem. De meeste gewassen hebben namelijk een teelttijd van ongeveer een jaar. Het onderbreken van dat jaar betekent niet kunnen oogsten een verlies van ongeveer 2 ton per ha. Ook het leeg laten staan van een kas (omdat je niet weet op welk moment die periode van 3 maanden zal beginnen) levert een verlies van die 2 ton op. Ondertekening van het contract waarin gesteld wordt dat er binnen 3 maanden na afsluiting van de BP procedure gesloopt moet worden, is dus tekenen voor een enorm financieel verlies. Wij zijn van mening dat je dat niet van ondernemers mag vragen.\n\nWanneer we afzien van de procedure rond het voorontwerp, wordt dat 8 maanden. Eigenlijk nog te kort, maar misschien is er ergens nog winst te pakken. Eerlijk gezegd moeten we daar dan maar op hopen, want iets anders is er niet meer.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=203&terug=1", "body": "De raad van de gemeente Westvoorne in vergadering bijeen op 15 meil 2012, sprekende over agendapunt 13 \u2018Afwaardering niet in exploitatie genomen gemeentelijke gronden 2011\u2019,\n\n- het vertrouwen op te zeggen in de verantwoordelijke wethouder i.e. de portefeuillehouder die verantwoordelijk is voor economie, toerisme, recreatie en natuur, milieu, duurzaamheid, glastuinbouw en woonbedrijf, zijnde de heer I.F. Klok, omdat hij eerder gedane beloftes niet nakomt en op onverantwoorde wijze met gemeentegelden omgaat", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=204&terug=1", "body": "Volgens het raadsvoorstel is deze locatie nog in geen enkele visie of structuurschets opgenomen. Hoe kun je dan spreken van een strategische aankoop? Strategisch wil zeggen vooruitlopend op een gewenste ontwikkeling. Daarvan blijkt dus geen sprake te zijn, hoewel er dan ook weer over woningbouw gesproken wordt.\n\nVoordat je besluit een dergelijke afboeking te doen (\u00b1 5,5 ton) kun je beter eerst eens kijken of je het wel in exploitatie kunt nemen. Woningbouw is mogelijk, dus waarom niet per direct als woningbouwlocatie in het kader van de sanering van het glas opnemen. Dat scheelt om te beginnen 9 ton bijbetaling voor de eerste tranche saneringsgevallen en waarschijnlijk is er al een voorschot te nemen op nieuw te ontwikkelen bouwkavels. Het gaat om ruim 1,5 ha. Bij kavels van 800 m2 kun je daar 19 woningen bouwen.\n\nWelke kosten zitten in de boekwaarde? Indien in die boekwaarde ook de parkeerplaatsen opgenomen zijn, is dat onjuist, want dan had het budget uit een of ander budget voor centrum parkeervoorzieningen moeten komen.\n\nHet blijkt volgens dit raadsvoorstel de bedoeling te zijn om de grond weer als woningbouwlocatie te verkopen. In strikte zin is er dus een plan en hoort het niet thuis in het rijtje \u2018niet in exploitatie genomen gronden\u2019. De afwaardering zou dan op een later moment (bij verkoop) moeten geschieden en niet nu.\n\nDeze locatie is recent in exploitatie genomen. Er ligt een voorstel voor een kantoren strook. Het hoort dus niet in dit raadsvoorstel te staan.\n\nHet gaat in geval van winst dan wel niet om een boekwaarde (is gerealiseerd) maar om een eindwaarde (is mogelijkheid), maar he lijkt onnodig zoveel af te ramen als daar zoveel winstverwachting tegenover staat. Emma: of maken we dan dezelfde fout als met de Drenkeling???? Is gemeentelijke grondexploitatie \u00e9\u00e9n samenhangend geheel????\n\nDeze locatie hoort absoluut niet in het rijtje \u2018niet in exploitatie genomen gronden\u2019. Het is namelijk wel in exploitatie genomen. Sterker nog er liggen vanavond twee plannen voor waaruit de raad een keuze moet maken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=185&terug=1", "body": "De zeven besluitonderwerpen bleken geen hamerstukken te zijn. De Partij Westvoorne had en heeft moeite met de meeste van deze onderwerpen. Naar onze mening zijn de voorliggende raadsvoorstellen onnauwkeurig en in het algemeen kwalititeitsarm en bovendienin zijn ze in de voorgaande informatierondes en debatten onvoldoende uitgediscussieerd. Dientengevolge en aldus komt de Partij Westvoorne dan gewoontegetrouw met moties en/of amendementen om te trachten de boel nog een beetje op te vijzelen. En dus waren er moties ten aanzien van agendapunt 10, Grondexploitatie Tinte 2012, agendapunt 14, Onderzoek Ontsluiting Oostvoorne en agendapunt 15, Startnotitie Visie Dorpscentrum Rockanje, en amendementen ten aanzien van agendapunten 12, 13 en 15, respectievelijk Startnotitie Economisch Beleid, Kernvoorraad sociale huurwoningen en Startnotitie Visie Dorpscentrum Rockanje. De bij deze onderwerpen behorende betogen van de PW en de inhoud van de verschillende moties en amendementen kunt u elders vinden in deze rubriek 'Nieuws'. \n\n\n\n\n\nAls u de tijd zou hebben om het allemaal te lezen, zou het u allemaal duidelijk worden waarom de PW zo vaak zo dwarsligt. Niet omdat we notoire dwarsliggers zijn, maar omdat het echt niet kan zoals het nu gaat in onze gemeenteraad. De gemeente Westvoorne holt achteruit over een breed front, kwalitatief en financieel. Het Glasproject loopt al zeven jaar en wethouder Klok heeft vele miljoenen uitgegeven, denkt u in de richting van tien miljoen euro..., maar er is nog niets bereikt. Dezelfde persoon, die zichzelf begin 2010 tot wethouder Economische Zaken kroonde, heeft er twee jaar overgedaan om een loket te timmeren zodat de ondernemers bediend kunnen worden zoals ze al jaren bediend hadden moeten worden, maar in concreto is er economisch geen vooruitgang te bespeuren in Westvoorne. De startnotitie komt een jaar te laat en de Nota Economisch Beleid gaat nog een jaar op zich laten wachten. Ook hier zijn weer tonnen aan gemeenschapsgeld uitgegeven, maar resultaten ho maar. Oostvoorne staat na drie jaar nog steeds in de file en als het aan wethouder Van Lith ligt, worden de boeken nu gesloten en het nog beschikbare budget teruggestort in de algemene reserves. En dan gaan we naar het Havenbedrijf zitten kijken om te zien of er iets gaat gebeuren. Om het over de ontwikkeling van het centrum van Rockanje maar niet te hebben. In 2005 heeft Rockanje letterlijk een beurt gekregen in dit opzicht en wij denken dat deze kern nu weer precies hetzelfde te wachten staat. \n\n\n\n\n\nOm zo maar even wat te noemen. Heel lang gaat Westvoorne dit niet meer overleven, zijn wij bang. Daarom blijven wij tegengas geven en goede idee\u00ebn aandragen in de hoop dat zaken alsnog bijgesteld worden. Helaas verdween ook nu, met acht tegen zeven, het merendeel daarvan weer in het putje.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=207&terug=1", "body": "1. Wat is nou de financi\u00eble situatie? Zeven duizend euro positief, maar hoe staat het met de reserves en het weerstandsvermogen n\u00fa!? Staan we er slecht voor of niet? Moeten we bezuinigen of niet. En waarom wordt dat, de echte status quo der financi\u00ebn, hier dan niet gerapporteerd?\n\n2. Risicomanagement:\n\n - Het vertrouwelijke SAOZ Planschade rapport verliest alle waarde doordat wethouder Klok SAOZ dicteert op drie locaties een enorm bedrag op de door SAOZ geanalyseerde planschade in mindering te brengen, en wel 16% van het totale getaxeerde bedrag. Daarmee verliest dit rapport ons inziens alle waarde. In feite gaat het om een bedrag van bijna 7 ton, maar dat zal ik niet noemen in verband met de vertrouwelijkheid. \n\n - Het overzicht van de Top-10 risicoprofielen baart onze grote zorgen. Hoe kijkt de wethouder daar tegen aan?\n\n3. Op zo'n 8 plaatsen in deze rapportage wordt melding gemaakt van 'abusievelijk' verkeerd of niet geraamde/opgenomen bedragen. In totaal gaat het om een bedrag van meer dan 3 miljoen euro. Graag een uitleg van de wethouder en wat gaat hij er aan doen om dit te voorkomen?\n\n6. Bladzijde 15:\n\n 'Kosten en pachtinkomsten eigendommen'\n\n Kan iemand dat verhaal uitleggen? Het gaat over gemaakte fouten, 3.000 euro herstelkosten, hoe kan dat nou? Waarom betaalt de gemeente de notari\u00eble kosten, 2.000 euro, voor het erfpachtcontract van Paviljoen aan Zee? Is dit standaard? En hoe kunnen pachtinkomsten van gemeentelijke eigendommen nou te hoog geraamd worden zodat aframing, 11.000 euro, noodzakelijk is? Het gaat hier in totaal over 16.000 euro. 7. Op bladzijde 18 wordt onder ''overheveling budget omvormen groen' voorgesteld om het budget van 45.000 euro voor 2011 dat niet gebruikt is en toegevoegd werd aan de reserve openbaar groen weer aan die reserve te onttrekken. Is dit een formeel verzoek aan de raad, wordt dat nog expliciet gevraagd of wordt het verpakt in de goedkeuring van deze bestuursrapportage?? 8. Bladzijde 19: \n\n - 'Kerkplein: huurwoningen' \n\n Wat gebeurt er nu met de ruim 2,5 miljoen euro die abusievelijk te veel in het door de raad gevoteerde krediet werden opgenomen? Graag uitleg van de wethouder. Het wordt toch niet voor het Glasproject gebruikt...? \n\n - 'Verkoop huurwoningen Woonbedrijf' \n\n Wat hier geschreven staat is volledig onduidelijk. Graag uitleg. \n\n \n\nVoor de tweede termijn komen er nog een aantal aanvullende vragen/observaties, die nog niet op schrift gesteld zijn. Die komen nu in de volgende debatronde, maar de crux daarvan zal zijn dat de PW deze rapportage inhoudelijk en wat betreft format niet toereikend vindt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=209&terug=1", "body": "Er is nog niet onderzocht of er mogelijk negatieve effecten voor het Natura 2000 zouden kunnen zijn en we hebben hier wel te maken met een vogelrustgebied waar in het kader van Natura 2000 strikte Europese regels van toepassing zijn.\n\n Plaatsing van de windmolens is in strijd met het bestemmingsplan, dus Westvoorne kan een vuist maken. We zouden eisen kunnen stellen, bijvoorbeeld inzetten op onderzoek voor uitbreiding van zonne-energie.\n\nHet havenbedrijf komt wel voor de eigen belangen op, zo staat er op verschillende plaatsen (zowel in het Convenant als in Intentieverklaring, dat er geen belemmeringen als gevolg van het plaatsen van de windmolens mogen zijn voor de ontwikkeling van het haven- en industriegebied. Er wordt echter nergens over mogelijke belemmeringen van de natuurwaarden van Voornes Duin gesproken. Sterker nog onder 12 staat dat knelpunten (lees wet- en regelgeving inzake natuur) door de minister zo veel mogelijk weggenomen zullen worden.\n\nIn de intentieverklaring wordt gesteld dan Westvoorne 42 MW gaat leveren (nu is dat 25,5 MW), terwijl de totale opdracht van Voorne-Putten 41 MW is. Westvoorne gaat in de toekomst 14 turbines van elk 3 MW leveren, maar als het even kan 14 turbines van elk 6 MW. Het gaat dus om turbines met een heel groot vermogen. De effecten van deze giga windmolens voor het vogelrustgebied en wat betreft geluidsoverlast zijn nog niet onderzocht, terwijl de molens over het grondgebied van Westvoorne zullen draaien.\n\nWat ons betreft is het noodzakelijk eerst de effecten te onderzoeken en dan pas het convenant en de intentieverklaring te tekenen. Westvoorne daarentegen is van zins het Havenbedrijf R\u2019dam de nieuwe intentieverklaring met Eneco/Nuon mede namens Westvoorne te laten ondertekenen!\n\n Westvoorne stelt geen enkele randvoorwaarde (in tegenstelling tot het Havenbedrijf) en zij laat zelf het Havenbedrijf namens de gemeente Westvoorne de intentieverklaring ondertekenen.\n\n Laat Westvoorne op z\u2019n minst in het convenant en in de intentieverklaring laten vastleggen dat er geen negatieve effecten voor haar burgers en haar natuurgebied mogen optreden als gevolg van het plaatsten van deze nieuwe windmolen.\n\nOver de demarcatielijn hebben wij vorige keer al uitvoering gesproken. Die lijn zou wat ons betreft ge\u00eberbiedigd moeten worden, want het is de enige planologische grens tussen het havengebied en het natuurgebied van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=211&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=212&terug=1", "body": "Wat betreft de rest van de rapportage jaarverslag en jaarrekening valt het op dat er veel bladzijden bedrukt zijn, maar dat het een complexe verzameling van woorden en getallen is, die niet bepaald inzichtelijk maakt en bovenal geen eenduidig beeld geeft van wat er het afgelopen jaar heeft plaatsgevonden en wat het gekost heeft. Het blijft een kwestie van puzzelen, zelfs wanneer evenzo ingewikkelde documenten als begroting, kadernota, bestuursrapportage of welke tussentijdse rapportage of toelichting dan ook er bijgehaald worden.\n\nDe cijfers in de jaarrekening zijn reeds goedgekeurd door Deloitte. Alle optellingen, aftrekkingen en vermenigvuldigingen zullen dus met, zoals wij lezen, een afwijking van 3% wel kloppen, maar zo zegt het statement van de accountant er is door hem geen oordeel tot uitdrukking gebracht over de effectiviteit van de interne beheersing van de gemeente.\n\nOok niet over het door college en coalitie gevoerde beleid, zouden wij daar aan toe willen voegen en dat is nou precies waar de Partij Westvoorne wel een oordeel over heeft.\n\nWij hebben het afgelopen jaar niet onder stoelen of banken gestoken dat wij het door college en coalitie gevoerde beleid een zwak beleid vonden en overigens nog steeds vinden. Een, naar onze mening, visieloos beleid met een reeks onjuiste beslissingen, dat onmiskenbaar geleid heeft tot de sombere financi\u00eble situatie waarin onze gemeente zich momenteel bevindt. De Partij Westvoorne heeft het afgelopen jaar voortdurend getracht in debatten en door het indienen van vele moties, amendementen en initiatiefvoorstellen aan te geven, waar zaken dreigden te ontsporen en hoe dat voorkomen zou kunnen worden. Helaas is de standaard reactie van college en coalitie daarop respectievelijk \u2018ontraden\u2019 en \u2018verwerpen\u2019 geweest. En dus zitten we nu met zijn allen met de gebakken peren en als we zo door gaan zullen ook die aan het eind van deze raadsperiode op zijn.\n\nDe jaarstukken 2011 zijn de financi\u00eble vertaling van dit beleid en het zou dus vreemd zijn als we hier bij zouden staan te juichen. Het is en blijft een feit dat het politieke bed waarop deze cijfers gebaseerd zijn voor ons niet aan de maat is en dus ook deze cijferij niet.\n\nAls typisch voorbeeld zouden wij het gedoe rond het Glasbeleid willen aanhalen. Het faseringsvoorstel Glas werd dit voorjaar tot twee maal toe door de raad afgekeurd. Daarbij werden de eerder op \u00e9\u00e9n hoop gegooide Glasintensiveringsgebied Tinte en Glassanering delen, eerst ontkoppeld en vervolgens weer gekoppeld, maar het kwam er niet door. Nu, vandaag, hebben we gezien dat er weer ontkoppeld is en dat de glassanering in een apart raadsvoorstel ter besluitvorming is aangeboden en met acht tegen zeven is aangenomen. Maar wie schetst onze verbazing dat het eerder afgewezen voorstel om de noodzakelijke voorziening glasintensiveringsgebied Tinte ten bedrage van ruim 1 miljoen euro te dekken uit de reservepot dorpsvernieuwing nu nota bene verpakt is in de besluitvorming van de jaarrekening 2011!? Overigens gebeurt ditzelfde in de Kadernota 2013, die hierna op de agenda van deze raadsvergadering staat!! Het is bijna als in: \u2018luctor et emergo\u2019, lukt het vandaag niet dan lukt het morrege\u2026\n\nU begrijpt dat alleen al om die reden wij niet kunnen instemmen met deze jaarstukken, om het dan maar niet weer te hebben over bijvoorbeeld (a) de afwaardering van al dan niet in exploitatie genomen gronden waar wij eerder dit jaar ook tegen gestemd hebben, maar die nu keurig in de jaarrekening geregistreerd staan en (b) over het overhevelen van gelden tussen verschillende totaal niet gerelateerde (reserve)potten. En zo zijn er nog wel een aantal andere besluiten die college en coalitie in 2011 genomen hebben waar de Partij Westvoorne het principieel mee oneens was en is.\n\nDe Partij Westvoorne kan niet instemmen met de jaarstukken 2011, omdat zij zich principieel niet kan verenigen met het door college en coalitie gevoerde beleid en de daaraan gerelateerde in 2011 genomen besluiten, waardoor de gemeente financieel in zwaar weer terecht is gekomen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=208&terug=1", "body": "Al jaren volg ik met veel belangstelling de discussie omtrent de ontwikkeling van \u201cDe Rots\u201d in Rockanje. Ik had de stille hoop dat - toen de gemeente de betreffende panden een paar jaar geleden aankocht \u2013 ervoor zou worden gezorgd dat er iets voor terug zou komen dat het authentieke dorpse karakter van Rockanje zou versterken of op zijn minst zou behouden. Anders heeft het aankopen door de gemeente naar mijn idee geen enkel nut gehad.\n\nDe stille hoop, dat het nieuwe gemeentebestuur wel een dergelijke visie zou ontwikkelen, is vervlogen. Sterker nog: Nu door de gemeente de \u2018gestapelde bouw\u2019 variant, die indertijd op zoveel weerstand onder de (meerderheid van de) inwoners stuitte, weer van stal is gehaald, geeft men er blijk van niet naar de wensen van de burgers te willen/kunnen luisteren. Het is vreselijk jammer wanneer er straks definitief voor hoogbouw wordt gekozen, terwijl de doelgroep die de Raad ermee beoogt (\u2018starters\u2019 dus) de huur-/koopprijzen uiteindelijk misschien wel niet kan c.q. wil betalen. Ik vraag me af of men zich daarvan wel bewust is.\n\nUit allerlei berichten in de media en elders blijkt dat bijv. ook de scholen van Rockanje nu al met ernstige krimp te maken hebben en dat de verwachting is dat dat in de nabije toekomst alleen verergert want uit allerlei onderzoeken is ook al duidelijk geworden dat Rockanje een krimpgemeente is en blijft. Iets wat ook met een 2e Maasvlakte enz. niet is te voorkomen.\n\nDe woningen die nu in de \u2018Rots\u2019-variant met de gestapelde bouw zijn gepland, zijn absoluut niet geschikt voor jonge gezinnen en zelfs nog niet eens voor 2 personen. En voor een alleenstaande starter zijn ze straks naar mijn idee echt niet te betalen, of de gemeente moet daar weer een hoge subsidie aan verbinden?! Bovendien zijn met die paar woningen die op De Rots moeten worden gebouwd, de problemen voor de gemeente geenszins verholpen. Daarvoor is wel een groter en meer doordacht plan benodigd op een veel en veel ruimere locatie.\n\n Dus mijn advies zou zijn: Denk eerst eens aan woningen voor jonge gezinnen en dan aan betaalbare (!) woningen voor starters. Op termijn zal dat naar mijn idee gunstiger zijn voor het dorp, de inwoners, de middenstand, en tenslotte ook voor het financi\u00eble plaatje van de gemeente.\n\nHet moet me van het hart: Jaren geleden zijn wij met veel plezier in Rockanje komen wonen maar dat plezier is met alle rare besluiten van de laatste jaren en met name het hele gedoe rond De Rots al behoorlijk geslonken. De laatste heeft op ons persoonlijk en op onze gemoedstoestand een wel zodanige negatieve invloed dat van ons woon- en leefplezier en ons \u2018gevoel voor Rockanje\u2019 inmiddels bijna niets meer over is. Helaas! En mogelijk voor ons wel zozeer, dat we ernstig overwegen om uit het dorp te vertrekken.\n\n En ik weet, dat ik hierin qua teleurstelling, onbegrip en het gevoel door de gemeente niet te worden gehoord, niet alleen voor mezelf spreek maar ook voor vele bekenden in mijn omgeving.\n\n Ik doe daarom een beroep op de Raad om e.e.a. nogmaals goed te overwegen en niet iets onomkeerbaars te beslissen, zuiver om \u2018er maar vanaf te zijn\u2019. Daar is het precaire stukje van de dorpskern van Rockanje te waardevol voor. De burgers van Rockanje hebben ook niet gevraagd om hoogbouw (Stuifakkers en Dorpsplein) binnen de oude kern en over deze beslissingen wordt nog steeds veel gemord.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=213&terug=1", "body": "Hoewel gesteld wordt dat de kadernota \u2018een instrument voor de raad is om invulling te geven aan haar kader stellende taak ten behoeve van de Begroting 2013 worden er wel door het college een aantal uitgangspunten geformuleerd.\n\n Met stip op \u00e9\u00e9n staat \u2018de uitvoering van het collegeprogramma 2010-2014 (dat is dus inclusief de uitgave van 10,3 miljoen aan het glas!!).\n\n Voor de rest is de boodschap duidelijk: er moet bezuinigd worden. Mede, zo stelt het college, omdat er in het kader van de decentralisatie meer taken op ons afkomen en we tegelijkertijd minder geld van het Rijk zullen ontvangen. Hoe dat allemaal uit zal pakken weten we nog niet precies, dus we nemen maar een extra stelpost op om ons financieel te wapenen. Die stelpost wordt met behulp van de kaasschaaf gecre\u00eberd.\n\n Wat het college vooral niet doet is nadenken over andere oplossingen. Bijvoorbeeld over het glasbeleid. De miljoenen blijven gewoon de glasput in gaan.\n\n Zonder het glasbeleid van dit college, dat dus, als onderdeel van het coalitieprogramma nog steeds met stip op een van de lijst van uitgangspunten staat, zouden we nog steeds die rijke gemeente zijn die we eens waren.\n\n Een andere probleem met deze Kadernota is dat er geen rekening gehouden is met de verkoop van het woonbedrijf. Aangezien daar door het college zo duidelijk naar toe gewerkt wordt (en ook daar alweer een paar ton aan uitgegeven is) en die verkoop bovendien van grote betekenis is voor de financi\u00eble toekomst van Westvoorne en voor ons eerstandsvermogen, zouden verwacht hebben dat er op z\u2019n minst aangegeven zou worden wat de gevolgen zijn indien die verkoop plaats zal vinden. Dit college is dol op scenario\u2019s, dus had er in dit geval ook eentje extra ontwikkeld.\n\n Over de verkoop van het woonbedrijf zou ik op willen merken, dat er met betrekking tot de verkoop van de 6 projecten (Kerkplein, Rialaan, De Ruy, De Rots, Fazantenlaan, Voorweg), welke ter overname binnen de minimale biedprijs van 74 miljoen worden aangeboden, sprake is van onjuiste aanbieding. Voor deze projecten geldt namelijk dat de grondprijs niet naar 0 gereduceerd mag worden. Dat zou ons een miljoen of 5 a 6 kunnen opbrengen en dan ziet het plaatje voor de komende jaren er weer heel anders uit. Het is alleen de vraag hoe deze fout in de aanbieding goed gemaakt gaat worden. Misschien kan de verantwoordelijk wethouder dat uitleggen.\n\nTen aanzien van de dorpsvernieuwing Rockanje wordt door het college gesteld dat het dorpscentrum toe is aan een opknapbeurt. Helaas wordt de reserve dorpsvernieuwing ingezet voor het glas, dus geld voor die opknapbeurt is er niet meer. Daarom wordt er nu gesteld dat er sprake zal moeten zijn van een \u2018budgettair neutrale ontwikkeling\u2019. De ondernemers moet met het geld komen, betekent dat. We zijn benieuwd. We zien namelijk alleen maar ondernemers uit Rockanje vertrekken.\n\n Tot slot iets over de noodzakelijke bezuinigingen en met name over hoe het ook anders had gekund.\n\nDoor het afwaarderen van de niet in exploitatie genomen gronden is er een tekort ontstaan van ruim 1,6 miljoen euro. Mede daarom moet er nu bezuinigd worden. Het was veel beter geweest om in ieder geval een deel van die gronden wel in exploitatie te nemen. Ik wil u graag een voorbeeld geven van hoe het ook gekund had.\n\nBoekwaarde voor afwaardering: 45,29 per m2\n\n Afwaardeerd naar 10,- per m2\n\n Verlies op grond van raadsbesluit d.d. 15 mei 2012 35,29 per m2\n\nStel de locatie wordt als bouwgrond in exploitatie genomen, dan:\n\n - hoeft de grond niet voor een bedrag van \u20ac 541.664 afgewaardeerd te worden;\n\n - gaat de grondprijs omhoog van \u20ac 45,29 naar \u20ac 250 per m2;\n\n - wordt er een winst van \u20ac 204,71 (250 \u2013 45,29) per m2 behaald.\n\nStel Timpaan zou de rug-aan-rug starters woningen bouwen voor 100.000 per stuk (4 woningen per blok, prijsopgave Timpaan uit 2009), dan:\n\n - is de prijs per woning 137.500 (100.000 + 37.500 (grondprijs van 250 per m2))\n\n - zouden er 16 woningen (4 blokken van 4-rug-aan-rug woningen) gebouwd moeten worden;\n\n - de kosten voor bouw- en woon-rijp maken zou uit een x aantal extra woningen betaald moeten worden. Voor de locatie De Rots is 100.000 berekend voor het woon-en bouwrijp maken, d.w.z. met 1 blok van 4 extra rug-aan-ruggers zijn daar ruim voldoende middelen voor. Er worden dan totaal van 20 starterswoningen gebouwd waarvan de opbrengst van 5 daarvan, 187.500 (5 x 37.500) voor het bouw- en woon-rijp maken gebruikt kan worden;\n\nIndien de grond van de locatie Valweg/Voorhof niet afgewaardeerd zou zijn (afwaardering bedraagt \u20ac 541.664), zouden er geen bezuinigingen nodig geweest zijn in 2013 en zou de winst uit dat project ingezet kunnen worden om de bezuinigingen in de komende jaren te voorkomen. \n\n Dit is nu wat de PW bedoelt met \u2018nadenken over andere oplossingen\u2019 in plaats de kaasschaaf te hanteren. Wat dat laatste is eindig. Als de kaas op is, is het over en uit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=210&terug=1", "body": "Wat ons betreft is dit wel de apotheose van zes jaar wanbeleid, met als droevig einde de \u2018temporisatie\u2019 van de sanering en de verder gevolgen voor Westvoorne. Dat zijn namelijk de bezuinigingen zoals voorgesteld in de Kadernota. Zonder dit glasbeleid hadden we nu niet moeten bezuinigen, maar hadden we een positief resultaat in de kadernota gezien van minimaal 4 miljoen. (1,4 hadden we dan niet uitgegeven in Tinte en 2,6 niet voor de sanering). Maar die 4 miljoen is ruim uitgegeven. Heel ruim. Er is ruim 10,3 miljoen uitgegeven aan een plan dat nu \u2018getemporiseerd\u2019 wordt. Het wordt na de uitgave van al die miljoenen stilgezet.\n\nEr had, volgens de business case in 2011, 6 ton aan inkomsten uit Tinte moeten binnen komen en in 2012 nog eens 6 ton. Samen 1,2 miljoen en er is niet meer dan 5 duizend euro binnengekomen, waarschijnlijk aan pacht. Dat is nog geen \u00bd procent van wat verwacht was.\n\nDe verwachtingen van de winst uit de Drenkeling worden ook keer op keer \u2018getemporiseerd\u2019. Eerst was het 19,4 miljoen. Toen werd het 16 miljoen en nu staat er in de Jaarstukken 2011 op pagina 163 \u2018de verwachting is dat de winst met circa 5 tot 10 miljoen euro naar beneden bijgesteld moet worden.\u2019 \u20185 tot 10 miljoen\u2019 ook typisch een kwalificatie die bij dit glasplan past, alsof het niets uitmaakt of je het over 5 of 10 miljoen hebt. Een wethouder die er zo\u2019n puinhoop van maakt en die zoveel miljoenen over de balk gooit, zou toch de eer aan zichzelf moeten houden en op moeten stappen?!\n\nMaar nee, en wat moeten we nu? Er wordt ons nu gevraagd de glasput te dempen met geld uit andere reserves. Uit de reserve bestemmingsplannen en uit de reserve voor het opplussen van huurwoningen. Wij vinden het principieel fout om die reserves nu voor dit mislukte glasbeleid in te zetten. Maar wat is het gevolg als we het niet doen? Dan mislukt de totale sanering, inclusief de eerste tranche. We staan dus met de rug tegen de muur en we moeten rechtsom of linksom een foute beslissing nemen. Zoals u van ons gewend bent hebben we gezocht naar een mogelijkheid om nog iets te repareren. Dat is ons ten dele gelukt, namelijk voor wat het stopzetten van de sanering betreft. Het kan niet zo zijn, dat we na de uitgaven van 10,3 miljoen zeggen \u2018en voor de rest houden we het voor gezien, tenzij er een plan komt waar we ons niet meer mee hoeven te bemoeien\u2019 want daarmee gooi je dan ook 2 miljoen aan subsidie over boord. Wij stellen dus als voorwaarde voor de goedkeuring van dit nog steeds foute besluit dat de saneringsopgave voltooid wordt. Het voorwerk is grotendeels gedaan, de inventarisering en de waardering van alle saneringslocaties ligt op tafel. Kortom, het heeft veel te lang geduurd en is er veel te veel geld uitgegeven, maar als wij, als raad, het saneringstraject nu stoppen, dan gooien we 10,3 miljoen over boord, terwijl we als we doorgaan het in ieder geval niet helemaal weggegooid geld is.\n\n1. In januari heeft het college aan de Provincie om uitstel van de einddatum voor de subsidie uitkering gevraagd. Wij hebben inmiddels via andere kanalen vernomen dat er een jaar uitstel verleend is, maar we zouden dat graag van het college vernemen. 2. Als er inderdaad uitstel tot november 2014 verleend is waarom wordt dan in de exploitatieovereenkomsten nog steeds die termijn van 3 maanden voor het slopen van de glasopstanden genoemd (daarover hebben wij in de raad van 15 mei een motie ingediend)?\n\n3. Er wordt, als het over de eerste tranche gaat, altijd gesproken over de sanering van bijna 11 ha glas, maar in de 3 exploitatieovereenkomsten die zo meteen vertrouwelijk behandeld zullen worden, gaat het slechts over 1/3 van die 11 ha. om ongeveer 3,5 ha. Hoe zit het met de rest?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=217&terug=1", "body": "En dat is dan ook overduidelijk precies de bedoeling, wanneer er bijvoorbeeld door de PW een extra raadsvergadering wordt bedongen om de stand van zaken van de uitverkoop van het Woonbedrijf te vernemen. Allereerst vindt er een declassering plaats tot een commissievergadering, waarmee de raad een aantal gereedschappen wordt ontnomen, dan smakt men het stempel 'vertrouwelijk' en 'besloten' er op en vervolgens, als klap op de vuurpijl, heeft Klok bovendien nog het lef om gewoon niets mee te delen. Echt gewoon niets, wat we ook vroegen, onder het motto, \u2018nee dat ga ik u niet vertellen, want dat is vertrouwelijk \u2019\u2026 De klompen vallen je echt van de poten. Je zou toch zo maar gaan denken, dat men dingen aan het doen is die het daglicht niet kunnen verdragen\u2026\n\nHet lijkt er buiten kijf op dat het college besloten heeft om Westvoorne naar de herindeling te sleuren. Waarom zeg ik dat? Omdat er duidelijke tekenen zijn, dat men bezig is de reservepotten te plunderen en zo snel mogelijk het laatste restje van het Westvoornse kapitaal uit te geven. Neem nou het door Van Lith gedane verzoek aan de raad afgelopen woensdag om 2 ton euro beschikbaar te maken, voteren heet dat dan met een deftig woord, voor het project Dorpscentrum Rockanje. Op de vraag van de Partij Westvoorne wat dan precies het plan was, wat hij precies zou gaan doen met dat luttele bedrag, moest hij het antwoord schuldig blijven. Maar hij beloofde dat hij de raad achteraf op de hoogte zou houden waar het geld aan was uitgegeven. Begrijp ons niet verkeerd, Rockanje verdient wel degelijk een mooi centrum, maar toch niet op deze manier. Er gauw even, zonder een plan, twee ton doorheen jagen, terwijl we weten dat er daarna geen cent te makken is om daadwerkelijk iets voor Rockanje te doen\u2026 Terwijl zijn collega Klok elders met miljoenen smijt...\n\nDit gaat over de zogenoemde Businesscase Glas te Westvoorne. Niet alleen is deze business gekeesd, beste mensen, maar hij is ook heel degelijk gesjeesd. Want zo\u2019n 7 jaar na de start van dit spektakel, waarin meer dan 10 miljoen euro verdampt zijn, moeten we helaas vaststellen, dat er nog geen noemenswaardig bedrag teruggevloeid is in de schatkist van de gemeente Westvoorne. Van het oorspronkelijk plan is om precies te zijn niets werkelijkheid geworden en de verantwoordelijke wethouder heeft vorige week dan ook aangekondigd aan het eind van dit jaar een gewijzigd plan op tafel te zullen leggen. Tot dat moment blijft het geld gewoon stromen, al was het alleen maar in de richting van de dure consultant die de gemeente al jaren bijstaat om de nevelen rond deze zaak in stand te houden.\n\nWist u dat wanneer we de toeristenbelasting in Westvoorne met een dubbeltje of drie zouden verhogen, zodat deze naar hetzelfde peil rijst als die van heel veel andere gemeenten in Nederland, en we het absoluut nutteloze en peperdure ondernemersloket aan de Raadhuislaan sluiten, we niet hoeven te bezuinigen, beste mensen?! Wist u ook dat dit een beslissing is die de Raad kan en mag nemen, maar dat het college het alweer uit de lijst van mogelijke bezuinigingen heeft geschrapt? Wij zijn benieuwd of de coalitie zich ook nu weer laat platwalsen\u2026\n\nOm het nog wat breder te trekken: u realiseert zich toch wel, dat we als gemeente absoluut financieel niet in de penarie zouden zitten, wanneer dit CC (coalitie en college) Westvoorne wel professioneel bestuurd zou hebben de afgelopen jaren. Nog beter: wanneer ze in de eerste plaats onze glorieuze overwinning van de gemeenteraadsverkiezingen in maart 2010 en dus uw duidelijke keuze gerespecteerd zouden hebben\u2026\n\nU begrijpt onze recente verbazing, dat de eerste fase van het stedebouwkundig plan De Drenkeling, geen enkele starterswoning bevat\u2026 Alweer een feit, en dan los d\u00e1\u00e1rvan weer het feit, dat dit plan door dit college beslist niet zal worden gerealiseerd. Om het over de tweede fase maar helemaal niet te hebben. Hou ook nog even in gedachte, dat dit plan er alleen maar kwam om het vermaledijde Glas Plan van Klok te financieren, dat dat plan in de soep aan het lopen is en dus ontkoppeld zal worden van het plan De Drenkeling.\n\nNog even en dan is het niet meer van ons. Een vreemde wooncorporatie zal het aan boord nemen, misschien beter gezegd krijgen, de huren verhogen, het onderhoud verminderen en een stevig aantal woningen van de hand doen. Voor een appel en een ei, naar onze mening. Een bedrijf met een WOZ waarde van zo\u2019n 200 miljoen euro. Ruim elf honderd woningen. Inclusief de gronden. Plus dan nog eens zes projecten, allemaal in verschillende staten van dienst: Rots, Ruy, Kerkplein, Fazantenlaan, Voorweg en Rialaan. Ook inclusief de gronden en inclusief alle dure oppoetserij die Klok nu nog her en der aan het uitvoeren is. De tender biedt het allemaal aan voor een minimum biedprijsje van 74 miljoen euro.\n\nWij hebben er natuurlijk niet echt verstand van, maar toch hebben wij het onprettige gevoel dat er iets niet klopt. Of gaat een bevriende corporatie er toch nog heel veel meer voor geven? Tot nu weten wij niet hoe de tendervlag er bij staat, want onder het banier \u2018vertrouwelijk\u2019 wenste de wethouder en zijn ambtenaar de raad afgelopen maandag niets mee te delen. Wij weten dus niets, behalve dan dat het te koop staat en dat het de bedoeling is om de transactie in december van dit jaar af te ronden.\n\nWat wij wel weten is dat we dan een gemeentelijk bedrijf armer zijn geworden, een bedrijf dat heel veel jaren fantastisch goed heeft gedraaid en veel geld heeft opgeleverd voor onze gemeente. Het huidige college maakt daar nog dagelijks ondankbaar gebruik van door hun blunders en hun irrealistische plannen er op af te boeken\u2026 Wat wij ook weten is, dat er een kans is blijven liggen om vele van de zittende huurders voor een zeer re\u00eble prijs van huurder tot eigenaar te maken en om tegelijkertijd de gemeente uit de financi\u00eble problemen te trekken\u2026 Dat is geen magie en daar lijkt me niets vertrouwelijks aan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=216&terug=1", "body": "De opkomst was goed en de bijeenkomst verliep zoals te doen gebruikelijk plezierig. Het blijft natuurlijk jammer dat andere politieke partijen niet massaal aanschuiven en dat college en coalitie zelfs hun schaduw niet laten zien, maar laten we dat maar toeschrijven aan faalangst. Misschien verandert het nog eens en krijgt Westvoorne een heuse \u2018speakers corner\u2019 waar iedereen het spreekgestoelte durft te beklimmen, maar vooralsnog durft men niet of stelt men de prioriteiten anderszins.\n\nIn ieder geval kwam er een stevige reeks idee\u00ebn op tafel, zowel in de categorie \u2018in the box\u201d als \u2018out of the box\u2019. Er werd driftig gestormd met de hersenen en zodoende en aldus steeg de creativiteit, de kwaliteit en de stemming. Zo zou het ook in de raadszaal moeten gaan, zijn wij bescheiden van mening, luisteren naar elkaar, van gedachten wisselen en gebruik maken van elkaars idee\u00ebn. Daar is Westvoorne bestuurlijk gezien nog heel ver van verwijderd en dus zal er voorlopig nog wel even bezuinigd moeten worden.\n\nRond deze tafel bedacht men dat er niet alleen zuiniger met de gemeenschapsgelden omgegaan zou kunnen worden, en dan liefst v\u00f3\u00f3r het met bakken wordt uitgegeven en niet, zoals nu al een flink aantal jaren het geval is als het kalf min of meer al verdronken is, maar dat er ook wel eens creatief nagedacht zou kunnen worden over het genereren van inkomsten. En zo zag de hierna volgende lijst van hersenspinsels het levenslicht. Deze punten zijn inmiddels naar het college gestuurd, dat aangekondigd heeft in de derde week van augustus de inventarisatie van alle voorstellen af te ronden. Ik denk dat iedereen benieuwd is om te zien of er dan inderdaad geluisterd is of dat het college, zoals te vaak het geval is in deze gemeente, alsnog besloten heeft de kaders zelf maar te stellen en door te gaan met het onder- en oversturen.\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=198&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=214&terug=1", "body": "Na het betoog bij de jaarstukken 2011 zouden we hier kort over willen zijn, maar ik ben bang dat dat niet gaat lukken.\n\n Ook deze rapportage is niet een document dat ik aan iemand, die gewend is financi\u00eble status rapporten te lezen, zou durven geven met de belofte dat hij of zij na het lezen daarvan precies zou weten waar de gemeente Westvoorne d.d. 1 april 2012 zich financieel bevindt. Laat staan dat het de informatie verstrekt die nodig is om te kunnen bijsturen op hoofdlijnen, zoals in dit rapport beweerd wordt.\n\n\n\n Een status quo inclusief de stand van zaken der reserves kunnen wij hier bijvoorbeeld niet in vinden. Hetzelfde geldt voor het weerstandsvermogen. We kunnen dus niet echt beoordelen of we er goed of slecht voor staan, of we moeten bezuinigen of niet.\n\n Ook wordt er door het college gesteld dat de bestuursrapportage gelegenheid biedt tot herverdeling van middelen. Zoals u bekend is, zijn wij het daar mee oneens, omdat dit een doel wordt dat alle middelen heiligt en creatief boekhouden in de hand werkt\n\n Wat ons bovendien opvalt is dat het voorliggende besluit aan de raad vraagt om \u2018in te stemmen met de voorstellen die gedaan zijn in de 1e bestuursrapportage van 2012\u2019. Ik geef het u te doen. Ik daag iedereen aan deze tafel uit om mij kort en bondig en expliciet aan te geven waar we dan mee gaan instemmen? Want deze rapportage bevat voorstellen met betrekking tot alle raadsprogramma\u2019s. \n\n Bijvoorbeeld vinden wij in deze rapportage weer twee (omvormen groen en plaatsing rookmelders woonbedrijf) verborgen besluiten, dat wil zeggen om eerder aan reserves toegevoegde budgetten weer aan die reserves te onttrekken en operationeel te maken.\n\nIn het algemeen is de PW van mening dat dit soort rapportages t\u00e9 vaak raadsbesluiten \u2018in zich verbergt\u2019. Met andere woorden, met het goedkeuren van een dergelijke rapportage is er een risico dat op min of meer verkapte wijze zaken goedgekeurd worden. Daarmee zeggen we niet dat dit met opzet gebeurt, maar wij zouden het beter en zelfs noodzakelijk vinden dat de raadsbesluiten in bestuursrapportages, kadernota\u2019s en dergelijke expliciet zichtbaar gemaakt worden, gehighlight worden of er uit gelicht worden, zodat het (a) mogelijk gemaakt wordt om delen van het besluit wel en andere delen niet goed te keuren en (b) het voor de raad duidelijk wordt wat zij precies goedkeurt met het goedkeuren van een dergelijk composiet document.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=218&terug=1", "body": "In de eerste plaats vraag ik mij af op welke wijze dit visiedocument precies tot stand is gekomen? Werd eerst het advies van de genoemde instellingen gevraagd en gehoord en kwam vervolgens dit document op tafel? Of gebeurde het precies andersom?\n\n- Een heel belangrijk element van de Brede school is het cre\u00ebren van de doorgaande lijn naar de basisschool en vervolgens het voortgezet onderwijs. Daarvoor is een goede samenwerking noodzakelijk. In de omliggende gemeenten wordt al jaren gewerkt met bijvoorbeeld de peuterestafette.\n\n- Voorschoolse locaties (psz en kdv) moeten beschikken over een goedgekeurd taalprogramma (VVE) en moeten bezocht worden door de onderwijsinspecteur. Kinderen krijgen dan op speelse wijze activiteiten aangeboden en mogelijke achterstanden in de ontwikkeling worden gesignaleerd. Bij die activiteiten is de samenwerking met bijvoorbeeld de biep belangrijk, omdat zij kunnen zorgen voor themaboeken etc.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=219&terug=1", "body": "Veelal wordt een stuk als het navolgende voorzien van een naschrift waarin de schrijver de hoop uitspreekt dat zijn artikel wordt gelezen en hij benieuwd is naar reacties. Omdat ik op grond van ervaring de reacties van de meeste betrokkenen in de Westvoornse gemeentepolitiek wel kan voorspellen \u2013 \u2018 te lang en langdradig, daar begin ik niet aan\u2019 - laat ik (als gepensioneerd journalist, verslaggever/columnist gemeenteraad Rotterdam in het vroegere Rotterdams Nieuwsblad) mijn naschrift op mijn observatie van twee jaar bakkeleien tussen coalitie en oppositie er maar aan vooraf gaan.\n\n Het verhaal is begonnen met een \u2018stukkie\u2019 over een opvallende verklaring op de site van de VVD. Schrijvende weg werd het een aaneenschakeling van elkaar opeenvolgende columns, eindigend in een logische conclusie: het coalitiecollege heeft zijn langste tijd gehad. Het is voor de resterende anderhalf jaar tot aan de volgende raadsverkiezing rijp voor reconstructie met alsnog de verkiezingsuitslag 2010 als uitgangspunt. Dat is goed voor de democratie. Het is vooral uit lijfsbehoud ook goed voor de coalitiepartijen zelf.\n\n Of ik denk dat dit ook zal gebeuren ? Neen, die pretentie heb ik niet. Maar in elk geval kan in 2014 bij het opmaken van de balans van vier jaar gesteggel niemand zeggen dat de gedachte aan herstel van normale politieke verhoudingen in Westvoorne nooit is opgekomen.\n\nDe gemeenteraad van Westvoorne op internet volgend heb ik dat er toen niet in kunnen ontdekken. Integendeel: de vergadering vertoonde hetzelfde, ge\u00ebigende beeld dat de weerspiegeling is van de huidige politieke machtsverhouding. De oppositie maakt gedegen werk van de beoordeling van de voorliggende raadstukken; de nauwelijks kritische coalitie is het altijd met het college eens.\n\nAls deze vergadering voor de VVD het dieptepunt in de Westvoornse politiek is maak ik me niet zoveel zorgen. Voor mij is \u2018het dieptepunt in politiek Westvoorne\u2019 juist dit artikel op de website van de VVD zelf. De daaruit sprekende visie op het dorpsgebeuren en de verhandeling waarin de VVD meent de Partij Westvoorne opnieuw de les te moeten lezen zijn verbijsterend. En dat om vele redenen.\n\nDe VVD schrijft dat we weliswaar respect moeten hebben voor de grondige manier waarop de Partij Westvoorne zich op de raadsvergaderingen voorbereidt, maar de VVD vraagt zich af (citaat) of het wel de taak van gemeentebestuurders is om van allerlei zaken alles tot in de puntjes te willen weten. Een gemeentebestuur behoort zich met de hoofdlijnen bezig houden, beleid uit te zetten en het college van B&W te controleren. De details moeten worden overgelaten aan het ambtenarenapparaat, dat daarvoor aangenomen en capabel is. De werkwijze van de Partij Westvoorne leidt in de praktijk tot het stellen van stapels vragen aan zowel de ambtenaren als de bestuurders en tot ellenlange vergaderingen. De laatste drie raadsvergaderingen duurden zo lang dat er twee avonden over gedaan moest worden. Heeft er ooit iemand gedacht aan de kosten die dat met zich meebrengt? En aan die raadsleden die nog wel werken of een bedrijf hebben, het vreet onnodig tijd (einde citaat).\n\nTweede constatering: wat er onder de bevolking leeft en aan argumenten wordt ingebracht speelt in deze taakopvatting eigenlijk geen rol. Niet in het verleden: de nieuwe Swinshoek staat op de verkeerde plek. En niet in het heden: voor de Rots wordt te midden van de kleinschalige dorpsbebouwing toch weer voor het meest robuuste ontwerp gekozen. Vanwege starterswoningen die ambtenaren, wethouders en raadsleden de afgelopen dertig jaar in Rockanje vergeten zijn te bouwen en waarvoor nu min of meer toevallig een door een verouderd bestemmingsplan opgedrongen locatie beschikbaar is. Daar ligt, zoals gebruikelijk, geen enkele stedenbouwkundige visie op de dorpskern aan ten grondslag.\n\nUit het liberale oordeel over de handelwijze van de Partij Westvoorne blijkt dat de Westvoornse VVD-fractie voorbij gaat aan het feit dat de oppositie in de raad 47 procent van de kiezers vertegenwoordigt. Dat is niet niks. Die oppositie is zo sterk doordat het beleid in de voorgaande raadsperiode(s) forse kritiek en onvrede heeft opgeroepen. Daaraan is voor wat Rockanje betreft nog niets veranderd. Het ontbreekt de VVD aan realiteitszin om zich te verdiepen in betekenis en functie van zo\u2019n oppositiepartij. Die realiteit is dat een door de verkiezingsuitslag zo sterk gemaakte oppositie per definitie niet dat onvoorwaardelijke vertrouwen in het doen en laten van het college kan en mag hebben.\n\nAan het adres van de VVD: dat is niet nodeloos lastig en tijdrovend. Dat is de opdracht van 47 procent van de kiezers in Westvoorne. Door als coalitie elke vorm van samenwerking en inbreng hooghartig af te wijzen en krampachtig te blijven volharden in het eigen ACHT-TEGEN-ZEVEN-gelijk moet een oppositiepartij wel vanuit het wantrouwen opereren.\n\nDe coalitie maakt het zich wat dat betreft inderdaad een stuk gemakkelijker. Die omarmt kritiekloos wat ambtenaren en wethouders bedenken. En verder niets. Klaar. Het strandhuis- debacle is daar het toonbeeld van. Trouwens: een tot de coalitie behorende fractie k\u00e1n geen eigen, afwijkend geluid laten horen. Dan klopt de som 3+2+2+1=8 niet meer. De vraag is of de 53 procent van de kiezers die de coalitie vertegenwoordigt dat wel voldoende vindt. Maar dat merken we in 2014 na de volgende raadsverkiezing wel weer.\n\nHet feit waarover de VVD zich in de raadsvergadering op 18 mei zo opwond is dat bij het agendapunt \u2018Bijstellen uitvoering glasbeleid door fasering\u2019 het raadslid Jeroen Noordermeer van de Partij Westvoorne, hoewel beroepsmatig bij de glastuinbouw betrokken, toch aan de stemming over dit faseringsvoorstel heeft deelgenomen. VVD-fractievoorzitter Ruud Dukker heeft ook belangen in de glastuinbouw. Om als raadslid elke schijn van belangenverstrengeling te vermijden onttrok hij zich wel aan de stemming.\n\nDaardoor staakten de stemmen met zeven tegen zeven en was het collegevoorstel verworpen. H\u00e9t politieke dieptepunt. Het maakte de VVD woedend. Want, vindt Dukker, zichzelf nadrukkelijk onderscheidend als het raadslid dat w\u00e9l weet hoe het hoort: Noordermeer had zich om alle schijn van belangenverstrengeling te vermijden, net als hij, ook van stemming dienen te onthouden. Dan zou het raadsvoorstel wel met ZEVEN voor en ZES tegen zijn aangenomen.\n\nDaar valt misschien best nog wel wat voor te zeggen, maar prompt haalde de VVD voorspelbaar haar stokpaard weer van stal. Zie je wel: de Partij Westvoorne weet niet hoe het hoort, meet met twee maten. Wel in de kwestie strandhuisjes wethouder Klok op belangenverstrengeling aanspreken, maar zich nu zelf schuldig makend aan de schijn van belangenverstrengeling. En ja hoor, daar klonk ook het verwijt weer: \u20ac 25.000 aan gemeenschapgeld voor het BING-onderzoek over de balk gegooid om de integriteit van wethouder Klok te kunnen bevestigen.\n\nWat zo opvalt is dat de VVD zich, zowel bij de commotie rond de strandhuizen als nu rond de warenhuizen, drukker maakt over de vorm waarin de oppositie opereert dan over haar kracht van argumenten. Het gaat meer over de toon die de muziek maakt dan over harde feiten. Er ontstaat zelden een debat over feiten, wel over optreden. De liberalen lijken zo steeds een alibi te zoeken om hun standpunt te rechtvaardigen dat de Partij Westvoorne ongeschikt is te kunnen meebesturen. \u2018Zie je wel, we hebben het toen wel goed gezien\u2026.\u2019\n\nGeleerden in staatsrecht en bestuurskunde moeten maar uitmaken wie in dit stemconflict formeel gelijk heeft. Wat zich hier echter wreekt is het ijzig kille politieke klimaat in de Westvoornse gemeenteraad. Als partijen ondanks politieke tegenstellingen toch normaal met elkaar omgaan kunnen coalitie en oppositie over zo\u2019n stemdilemma even vooroverleg plegen. Dukker en Noordermeer hadden bij een kopje koffie \u2013 of gewoon even bellen - met elkaar kunnen afstemmen wat te doen: beiden wel (zoals Dukker in tweede aanleg ook deed) of beiden niet stemmen. Dat is in elke gemeenteraad in dit land een normaal gebruik.\n\nDie collegiale samenspraak ontbreekt in Westvoorne. Daardoor overkwam de coalitie wat PvdA en Partij Westvoorne nu al ruim twee jaar maandelijks meemaken: het consequent verwerpen van alles wat aan argumentatie uit de kring van de oppositie (en ook uit de burgerij: zie strandhuizen, zie De Rots) wordt ingebracht. De coalitie werd nu zelf geconfronteerd met een negatieve uitslag. Koekje van eigen deeg, zullen we maar zeggen, en dat smaakt blijkbaar ook voor de VVD bitter. En misschien wilde Noordermeer, nu de gelegenheid zich voordeed, de VVD die vervelende smaak wel een keer zelf laten proeven\u2026. (voor alle duidelijkheid: geen kwaad woord over de smaak van bitterkoekjes).\n\nDe beschouwing op de VVD-site \u2013 en ook de daarna in de gemeenteraad afgelegde verklaring \u2013 legt bovendien het feit bloot dat het tot de VVD nog steeds niet doordringt dat er in het BING-rapport m\u00e9\u00e9r staat dan sec de constatering dat wethouder Klok geen belangenverstrengeling kan worden verweten. Daarin staat \u00f3\u00f3k een uitvoerige verhandeling over veertien op het strand- en duingebied rustende servituten. In het BING-rapport staat ook heel duidelijk beschreven dat de wethouder ten behoeve van een zorgvuldige voorbereiding van de besluitvorming, vanwege de algemene bekendheid in Rockanje en de ervaringen in het verleden, w\u00e9l van die servituten op de hoogte had moeten zijn.\n\nDat had dus allemaal voorkomen kunnen worden als de wethouder eerst had laten uitzoeken wat er in het bewuste servituut staat. Kortom: de wethouder heeft het hele jaar door gemeenteraad en burgerij nodeloos bezig gehouden met op drijfzand gefundeerde strandhuizen.\n\nDat was dus allemaal niet nodig geweest als wethouder Klok had gedaan wat iedere weldenkende bestuurder doet als hij in een visie, zoals in Natuur Actief, het woord strandhuisjes tegenkomt als suggestie (een mogelijkheid, niet meer dan dat) om de recreatie in Rockanje te stimuleren. Dan roep je toch niet meteen \u2018leuk, dat doen we\u2019, maar past als verantwoordelijk bestuurder les 1 bestuurskunde toe: tel eerst tot tien en onderzoek de mogelijkheden en beletselen. Al helemaal als er in de nota nota bene bij staat: \u2018Het bouwen van strandhuisjes betekent bouwen in het kwetsbare en veelbezochte duingebied. Bij een eventuele ontwikkeling zal rekening gehouden moeten worden met aantasting van natuurwaarden en de gevolgen voor uitstraling van het strand. Er zal daarom een zorgvuldige afweging tussen de natuurwaarde en de meerwaarde van de ontwikkeling moeten worden gemaakt\u2019.\n\nKlok\u2019s verweer dat hij pas overleg met andere partijen kan voeren als een project helemaal rond is kun je toch niet echt serieus nemen? We weten toch van het allereerste begin af aan wat de bedoeling is en hoe dat er uit gaat zien ? Tachtig strandhuisjes tussen de Eerste en Tweede Slag. Dan onderzoek je toch aan het begin van de projectontwikkeling of er eventueel beletselen zijn en niet als sluitstuk? Daarom gaat het er bij mij nog steeds niet in dat niemand in het raadhuis in de startfase van het strandhuisverhaal een vinger heeft opgestoken om op het bestaan van de veertien op het strand- en duingebied rustende servituten te wijzen, zoals het BING-rapport onthulde. Veertien! Er moet toch wel iemand in het raadhuis werken die nog weet dat de gemeente Westvoorne eind 1999 een kleine 90.000 gulden armer werd omdat een servituut op het aangrenzende Pingu\u00efnterrein moest worden afgekocht.\n\nBovendien constateert het Bureau Integriteit Nederlandse Gemeenten: \u2018Als in Rockanje alom bekend is dat er op het strand en het duingebied servituten gevestigd zijn en als die in het verleden al vaker onderwerp van casu\u00efstiek zijn geweest, dan had het als onderdeel van een zorgvuldige voorbereiding van de besluitvorming wel voor de hand gelegen dat het gemeentebestuur van het bestaan wel op de hoogte was geweest\u2019.\n\nSaillant detail is dat het college bij de behandeling van het bestemmingsplan Zeegebied Westvoorne (eind 2010/begin2011, dus juist toen wethouder Klok aan zijn strandhuis campagne begon) naar aanleiding van een ingebrachte zienswijze antwoordde : \u2018dat het al dan niet voorkomen van bepaalde erfdienstbaarheden niet per definitie de plaatsing van strandhuisjes onmogelijk maakt. Indien van toepassing is het immers bijvoorbeeld ook mogelijk erfdienstbaarheden af te kopen of een andere regeling te treffen\u2019.\n\nHet college wist dus wel degelijk van het bestaan van servituten op strand en duinen af, het was dus gewaarschuwd en deed er niets mee. Dan kun je toch niet volhouden: dat zien we later wel? Dat neigt naar strategische manipulatie: \u2018we maken de strandhuisplannen, inclusief de uitvoerend ondernemer, eerst helemaal rond en dan gaan we er pas de boer mee op; mooi dat in een zover gevorderd stadium dan niemand meer neen tegen het project durft te zeggen\u2026..\u2019\n\nVoor iedere in gemeentepolitiek ge\u00efnteresseerde burger valt het niet te bevatten dat ook coalitiepartijen genoegen hebben genomen met het karige verweer dat het college over de lippen kon krijgen, uitgesproken door de burgemeester zelf : \u2019het had beter gekund\u2019. Meer niet. Zo\u2019n van alle ernst ontdane afdoening is het beste te rangschikken onder het hilarische \u2018Foutje bedankt\u2019 uit een oude reclamespot.\n\nDaardoor staat de politieke afrekening nog steeds open. Aan het beleid van het college en aan de houding van de coalitie ontbreekt elk zelfonderzoek naar zowel resultaten als gevolgen van de aan onze kleine dorpsgemeenschap opgelegde machtsuitoefening. Aan het ten aanzien van de strandhuizen gevoerde beleid mankeerde zo ongeveer alles. In elke normaal functionerende gemeenteraad leidt dat tot politieke consequenties: het opstappen van de verantwoordelijke wethouder. Maar in Westvoorne kan dat niet. Zelfs al zou een van de coalitiepartners misschien nog wel een woord van afkeuring hebben willen laten horen, hij kan het zich vanwege de broze ACHT tegen ZEVEN machtsverhouding niet veroorloven. VVD, CDA, GBW en D66 houden elkaar in gijzeling.\n\nZoals het verstrengelen van belangen in de visie van de VVD (terecht) een politieke doodzonde is, zo is het ook een politieke doodzonde de gemeenteraad en de dorpsgemeenschap een jaar lang, tegen beter kunnen weten in, te laten geloven in luchtkastelen. De gemeenteraad is welbewust verkeerd voorgelicht, op het verkeerde been gezet, voor de gek gehouden, of welke kwalificatie tussen gefopt tot en met bedonderd men er ook aan wil geven. Alleen in Westvoorne doen college en coalitie na zo\u2019n bestuurlijk debacle alsof dat normaal is. \u2018Ja, \u2018t had beter gekund\u2026.\u2019.\n\nDat behoort in een door democratie ge\u00efnspireerde dorpsgemeenschap onaanvaardbaar te zijn omdat het vreet aan de wortels van een gekozen bestuur. Want in de houding van de coalitie ligt impliciet besloten dat het ACHT tegen ZEVEN dictaat elke politieke misstap onvoorwaardelijk toedekt. Zo kan een dorpsgemeenschap politiek niet meer naar behoren functioneren.\n\nWat mateloos irriteert is het feit dat de VVD blijft hameren op de aan het BING-rapport bestede \u20ac 25.000 en dat bedrag blijft bestempelen als door de oppositie veroorzaakt weggegooid geld. Ben je dan politiek zo blind dat je niet inziet dat dit BING-rapport niet alleen nodig was om een wethouder vrij te pleiten van belangenverstrengeling, maar vooral ook noodzakelijk was om die veertien servituten boven water te krijgen en op hun merites te kunnen beoordelen. Dus om te doen wat deze wethouder had nagelaten te doen, waardoor juist het rumoer rond zijn eigen eigenzinnig optreden was ontstaan.\n\nAls het BING constateert dat het college voor een zorgvuldige voorbereiding van de besluitvorming van het bestaan van die servituten had kunnen weten (en dus had moeten weten), dan is het toch niet de schuld van de oppositie dat deze onderzoekskosten alleen al om die reden wel besteed waren? Dan dient het bedrag van \u20ac 25.000 toch enkel en alleen op het conto van het college geschreven te worden en in het bijzonder op de rekening van de verantwoordelijke wethouder ?\n\nDe wethouder heeft nagelaten tijdig de betekenis van de servituten te laten onderzoeken. De wethouder en de burgemeester samen bleven tijdens de voorlichtingsavond in de Welkomkerk het antwoord schuldig toen naar de inhoud van het servituut werd gevraagd. Zij waren het toch die op cruciale vragen geen antwoord konden geven? Daaruit ontstond toch de commotie over integriteit rond de wethouder? Dat was toch de directe aanleiding tot het BING-onderzoek?\n\nHadden burgemeester en wethouder op die bewuste avond die informatie wel kunnen geven \u2013 en in het BING-rapport staat dat het normaal zou zijn geweest dat zij antwoord zouden hebben gegeven - dan had \u00fcberhaupt de geur van belangenverstrengeling geen voedingsbodem gehad. Dan was met \u00e9\u00e9n simpel antwoord op een eenvoudige vraag alle rumoer voorkomen. Dan kun je als medeverantwoordelijke raadsfractie voortaan toch maar beter zwijgen over die \u20ac 25.000? Die besteding van gemeenschapsgeld was hoogst noodzakelijk om de besluitvorming over de strandhuizen in het gareel te krijgen.\n\nJuist omdat de VVD zo hecht aan zorgvuldigheid in omgangsvormen en elke verstrengeling van belangen of het vermoeden daarvan bestrijdt, is het nuttig de positie van het vier wethouders tellende college nader te beschouwen. Het is bijna hilarisch te noemen dat dit college het resultaat is van een in ons land zeldzaam voorkomende vorm van belangenverstrengeling: politieke belangenverstrengeling. Normaal is dat een gemeente met nog geen 15.000 inwoners het gemakkelijk met drie wethouders af kan. Vier is qua werkdruk helemaal niet nodig. Maar hier hebben vier kleine partijen hun authenticiteit ingeleverd om een machtsblok te kunnen vormen om de nieuwe en tevens grootste fractie bestuurlijk te elimineren en zichzelf nog te belonen ook met een extra wethouderszetel. Dorpse machtspolitiek op de vierkante centimeter.\n\nHet bijkomend gevolg: VVD, CDA en GBW hebben alle eigen zeggenschap en zelfstandigheid ingeleverd bij D66: nota bene de partij die ternauwernood de kiesdeler behaalde om \u00fcberhaupt nog een zetel in de raad in de wacht te kunnen slepen. Om tot het inmiddels beruchte ACHT tegen ZEVEN blok te kunnen komen moest de steun van de \u00e9\u00e9nmans fractie van D66 worden gehonoreerd, dan wel gekocht, met een wethouderszetel \u00e1 70.000 euro per jaar. Per slot van rekening had D66 er ook voor kunnen kiezen als gedoogpartner de coalitie te steunen. Maar pluche kleeft. Zo\u2019n \u00e9\u00e9n op \u00e9\u00e9n situatie (\u00e9\u00e9n lid in de raad, \u00e9\u00e9n wethouder in het college) is een novum.\n\nHet is met normale op politiek gestoelde argumenten ook niet uit te leggen waarom de verkiezingsuitslag werd gebruuskeerd om een nieuwe lokale partij buiten spel te kunnen zetten. Hoe leg je aan een buitenstaander uit waarom de oude lokale partij die bijna de helft van zijn aanhang verloor en nu twee zetels in de raad heeft, wel een wethouder in het college heeft en de nieuwe lokale partij met vijf zetels niet. Hoe bang kun je zijn voor een onverwacht sterke debutant in de Westvoornse gemeentepolitiek.\n\nVolgens de wet kan het allemaal, maar de vraag dringt zich op of hier de uitleg die aan de wet wordt gegeven politiek nog wel correct is. Het gevolg is dat \u2018de vier\u2019 de coalitie vormende fracties elkaar in de houdgreep houden. Afwijkend, dus onderscheidend stemgedrag is onmogelijk. Om het politieke kaartenhuis overeind te kunnen houden mag niemand uit de boot vallen. Ze zijn verplicht het zo met elkaar eens te zijn dat ze gerust met \u00e9\u00e9n woordvoeder kunnen volstaan. Politieke correctie, zoals bij het bestuurlijk blunderen in het strandhuisjesdossier, is onmogelijk. Daardoor komt de positie van een omstreden wethouder ook nooit in gevaar.\n\nMet andere woorden: het maakt \u2013 en dat is uit het oogpunt van democratische principes heel ongezond - de positie van de wethouders, in casu die van wethouder Klok, onaantastbaar. D66 beheerst als \u00e9\u00e9nmansfractie in de Westvoornse gemeenteraad de politieke macht. Het vervelende is dat wij als dorpsgemeenschap daarvoor ook nog een prijs moeten betalen en die prijs is aanzienlijk hoger dan de \u20ac 25.000 waarmee de VVD de Partij Westvoorne blijft lastigvallen.\n\nLaten we daar een simpel rekensommetje op loslaten. Blijkens de begroting bedroeg de wedde voor drie wethouders in de voorgaande jaren all in ruim \u20ac 210.000 per jaar, zijnde ruwweg rond \u20ac 70.000 per wethouder. In het nieuwe college zouden de vier wethouders dus \u20ac 210.000 : 4 = rond \u20ac 52.500 ontvangen. Echter: twee wethouders krijgen op grond van de wachtgeldregeling daarop de aanvulling tot \u20ac 70.000, zijnde \u20ac 17.500 per man.\n\nHet in stand houden van dit college kost de gemeenschap dus tweemaal \u20ac 17.500 = \u20ac 35.000 per jaar, of te wel \u20ac 140.000 over de hele raadsperiode meer dan de coalitie bij haar aantreden had verzekerd. Het gebeurt wel volgens geldende regels, maar het valt niettemin te rangschikken in de categorie kiezersbedrog. En dat enkel en alleen om zich van de gunst van D66 verzekerd te weten. Dat is een politieke belangenverstrengeling in optima forma.\n\nObjectiviteit gebiedt de vraag te stellen of \u2018de vierde man\u2019 voor een kleine gemeente als Westvoorne misschien toch een meerwaarde betekent voor de noodzakelijke bestuurskracht. Het aantal foto\u2019s bij lokale gebeurtenissen in de lokale blaadjes laat een druk bezette wethouder zien. Maar de vierde wethouder is in dubbel opzicht ook een dure wethouder, zowel qua wedde als qua uitvoerder van beleid. Wethouder Klok beheert de lastige portefeuille glasbeleid. Het glasbeleid kost de gemeenschap enorm veel geld voor een in feite politiek bijkans in een kleine gemeente onuitvoerbaar droombeeld : het ruimen van landschap ontsierende kassen, het verplaatsen van tuinderijen naar concentratiegebieden en herinrichting van het landschap.\n\nHet is een begin deze eeuw met te groot enthousiasme begonnen project dat qua beleidsontwikkeling, de uitvoering en de financiering de kracht van een gemeente met 14.000 inwoners ver te boven gaat. Bij de inwoners, lees de kiezers, leeft het niet of nauwelijks. Waarom de buitenboel opknappen als er \u2018binnen\u2019 in het dorp nog zoveel te doen is.\n\nDe uitvoering van het glasbeleid is een gebed zonder einde met de ene tegenvaller na de andere. Het gevolg van ontoereikende bestuurskracht is dat voortdurend hindernissen opdoemen, meestal gepaard gaande met grote financi\u00eble tegenvallers die nu al in de miljoenen lopen en waarvan het de vraag is of het bedrag ooit kan worden terugverdiend. Van de 25 hectaren die per eind 2014 glasvrij moeten zijn om nog een provinciale subsidie te kunnen binnenslepen is tot nu toe minder dan de helft verwezenlijkt. En om financi\u00eble redenen ligt er nu een stop op. Zowel in het voorgaande college als in het huidige is Klok als wethouder verantwoordelijk voor de uitvoering van het glasbeleid.\n\nZoals hij met de strandhuizen een eigen, eigenzinnige koers volgde, zo was dat ook het geval met Stuifakkers. Voor dit gebied werd om grondspeculatie te voorkomen een voorbereidingsbesluit genomen om de weg vrij te maken in Stuifakkers dure woningbouw te gaan plegen waaruit het glasbeleid gefinancierd zou gaan worden. Het veroorzaakte veel beroering en moest worden afgeblazen. Maar ondertussen was onder verantwoordelijkheid van Klok al wel grond en vastgoed aangekocht waarop nu verliezen worden geleden.\n\nTer vervanging van deze bron van inkomsten werd de voor woningbouw bestemde polder Drenkeling in Rockanje als financieel wingebied voor de uitvoering van het glasbeleid aangewezen. Maar zolang de uit deze grondexploitatie verwachte miljoenen niet zijn gerealiseerd mogen ze van de provincie niet als fictieve dekking voor de tekorten op het glasbeleid worden aangewend. Daarom hebben college en coalitie nu \u20ac 1.017.144 uit de reserves voor de dorpsvernieuwing geklauwd om de gaten in het glasbeleid te kunnen dekken. Tot de grondexploitatie in de Drenkeling wat gaat opleveren. Gestreefd wordt in 2014.\n\nDat verklaart waarom ineens zoveel haast wordt gemaakt met (dure) woningbouw in de Drenkeling. Echt niet om de in de afgelopen dertig jaar opgelopen stilstand in de woningbouw in te halen. Het gaat het college alleen maar om de poen om het glasbeleid te kunnen voortzetten.\n\nAls de Drenkeling voldoende geld gaat opleveren wordt het geld uit het fonds dorpsvernieuwing weliswaar teruggestort, maar gelet op de economische vooruitzichten en verwachtingen op de woningmarkt kan dat wel tot Sint Juttemis duren. Intussen is er geen geld meer over voor de dorpsvernieuwing, die in Rockanje overigens al vijfentwintig jaar op zijn gat ligt. Het maakt het ook volstrekt zinloos om nu onder het mom van burgerparticipatie een uitgebreide werkgroep, voorzien van ingehuurde begeleiding, een visie te laten ontwikkelen op de herstructurering van het centrum van Rockanje, die moet leiden tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek in het dorp\u2019. Een politieke fopspeen. Er is geen geld voor. Glasbeleid ver weg prevaleert boven herbergzaamheid in de dorpskern van Rockanje. (Intussen heeft het college wel \u20ac 200.000 uitgetrokken om het Dorpsplein op te knappen, o.a. door het plaatsen van een boom, wat banken en een terras, zoals wethouder Klok paginagroot in het Weekblad Westvoorne onthult (en later in een collegevergadering op de vingers werd getikt omdat het project in de portefeuille van wethouder Van Lith zit\u2026.). Hoe noemen ze dat ook al weer: cosmetische camouflage van politieke (en ambtelijke) onmacht).\n\nIk hoor over schadeclaims vanwege tuinders die pienter hebben ingespeeld op \u2018een lek\u2019 in de vorige gemeenteraad waardoor voortijdig informatie uitlekte over het voornemen een voorbereidingsbesluit voor het landelijk gebied te nemen. Zij legden nog net voor de inwerkingtreding schielijk claims ten behoeve van uitbreiding van hun bedrijf die op basis van de toen geldende regels niet geweigerd konden worden. Nu moeten die claims onder de noemer planschade worden afgekocht. (Over wie toen zijn mond voorbij heeft gepraat legde de gemeenteraad indertijd zichzelf een zwijgplicht op. Maar zoveel wordt er dan wel weer gelekt dat het iemand uit de liberale kring betreft, de partij die nu meent de oppositie de maat te kunnen meten).\n\nIntussen is de uitvoering van het glasbeleid dus noodgedwongen opgeschort. Op last van de provincie heeft het college, in casu de verantwoordelijke wethouder Klok, in casu de coalitie, moeten afzien van de financieringsvorm waarbij toekomstige winst op de Drenkeling als dekking werd gebruikt. Blijkbaar redeneert de provincie \u2018eerst incasseren, dan pas uitgeven\u2019. Aan de uitvoering van het glasbeleid is tot nu toe \u20ac 10.5 miljoen aan gemeenschapsgeld besteed. Een rib uit het systeem van de gemeentelijke financieringsmethodiek waardoor nu ook op tal van andere gebieden moet worden bezuinigd.\n\nIn zeven jaar glasbeleid is al een wethouder gedwongen op te stappen. In elke andere te vergelijken omstandigheid - of het nu bij een bedrijf, een stichting, een vereniging of ander bestuurslichaam is \u2013 wordt de verantwoordelijke bestuurder weggestuurd. Alleen in de gemeente Westvoorne blijft de verantwoordelijke wethouder zitten. Kan niet anders, de coalitie heeft D66 als achtste stem nodig. En dus zegt het college bij elke volgende tegenvaller: de raad heeft altijd met het collegebeleid ingestemd, de financi\u00eble gevolgen goedgekeurd en is dus medeverantwoordelijk. Wie doet ons wat\u2026.\n\nDe raad heeft er steeds mee ingestemd\u2026. Dat is het politieke alibi waarmee het college steeds financi\u00eble rampspoed verhult. Een eerlijker omschrijving is dat de gemeenteraad slechts met de instemming van 53 procent van de kiezers het college dekt. Dan weten ook buitenstaanders dat de afgelopen twee jaar slechts een kleine meerderheid v\u00f3\u00f3r was en een grote minderheid (47 procent) t\u00e9gen. College en coalitie balanceren op bom ijs.\n\nDe wethouder was ook verantwoordelijk voor de aankoop en aansturing van het woningbouwproject De Rots aan de Dorpsweg in Rockanje. Al voor hij, ongetwijfeld feestelijk, de eerste paal slaat voor de bouw van veertien woningen is duidelijk dat de gemeente Westvoorne een kleine anderhalf miljoen euro op het project moet toeleggen.\n\nHet bestuursdebacle rond de strandhuisjes tussen de Eerste en Tweede Slag ligt nog vers in het geheugen. Lees hier boven. Klok bagatelliseert de kosten van de uren die zijn ambtenaren aan het project hebben besteed: \u20ac 10.000; nauwelijks de moeite waard, vindt hij. Dat verklaart dan wellicht de mislukking. Er komt wel \u20ac 25.000 bij voor het BING-rapport om er achter te komen wat de statuten op het strand- en duingebied behelzen. Het hele project moest als zijnde in strijd met de doelstelling in het servituut worden afgeblazen. Meedingende ondernemers zitten \u2013 ge\u00efnspireerd door van gemeentezijde gewekte verwachtingen - met niet vergoede voorbereidingskosten. In de raad stuitte de zeer terechte motie van afkeuring op acht stalen gezichten in de coalitie.\n\nDat levert bij het opmaken van de politieke winst- en verliesrekening objectief beschouwd een drie partijen college op met uiteraard de verrassend sterke nieuwkomer Partij Westvoorne (was het gelet op de voorgeschiedenis eigenlijk wel een verassing?) en de voormalige, weliswaar ook verliezende oppositiepartijen VVD en CDA, samen goed voor een comfortabele meerderheid in de raad van 5+3+2 = 10 - 5. Weliswaar met in BenW een overwicht voor VVD en CDA samen.\n\nAls je er even over nadenkt is dat een ideaal, evenwichtig plaatje: vijf debuterende, onervaren raadsleden die staan voor verandering en vijf ervaren raadsleden die staan voor continu\u00efteit in het dorpsbestuur. Alle kans dat hier een beleid uit voortvloeit waarbij \u2018de vijf\u2019 (GBW 2, PvdA 2, D66 1) zich niet eens nadrukkelijk als oppositiepartij zullen (moeten) gedragen. Een ideaal gemeentebestuur dat gebaseerd is op samenwerking. (En achteraf gezien sterker nog: met deelneming van de Partij Westvoorne in het college zouden de VVD haar grote ergernissen bespaard zijn gebleven).\n\nBeginnersfouten bij de onervaren Partij Westvoorne (boude uitspraken tijdens de verkiezingsstrijd en in euforie geuite pretenties) werden aangegrepen om als kleine vier verliezers de grote winnaar buiten te sluiten. Nu m\u00e9t een in het eerste stadium van de onderhandelingen geweigerde onafhankelijke voorzitter; nu m\u00e9t ambtelijke ondersteuning. Achteraf duidt dat er op dat ook binnen het raadhuis op hoog niveau \u2013 het was snel geregeld - de behoefte bestond het bij \u2018het oude\u2019 te houden. Zo onder het mom van \u2018je kunt het gemeentebestuur toch niet aan een debuterende partij overlaten\u2026.\u2019\n\nVVD, CDA, GBW en D66 gaven dus een voorhistorische uitleg aan de verkiezingsuitslag: de helft plus \u00e9\u00e9n vertegenwoordigt alle kiezers. Een drogredenering: de nieuwe coalitie bestaat uit louter verliezers, de oppositie uit de sterkst uit de verkiezingsstrijd gekomen winnaar en de zich als verliezer bescheiden opstellende PvdA. Bij Gemeentebelangen zegde bijna 40 procent van haar aanhang haar vertrouwen in die partij op, bij de VVD 25 procent, bij het CDA 30 procent en bij D66 15 procent. Hoe lang kun je dan nog volhouden dat dit college voldoet aan de vernieuwing die blijkens de verkiezingsuitslag gewenst is.\n\nEen raadsvergadering vertoont twee bestuursculturen. De eerste voldoet aan het signalement dat de VVD in \u2018Dieptepunt in politiek Westvoorne\u2019 schetst. \u2018De raad bewaakt de hoofdlijnen, de details laten we over aan het ambtenarenapparaat\u2019. De behandeling van een raadsvoorstel beperkt zich doorgaans tot enkele instemmende volzinnen. Kenmerk van partijen die in het college vertegenwoordigd zijn. Zij zitten, bijgepraat en aangestuurd door hun wethouder, aan de voorkant van een besluitvormingsproces.\n\nHet debat tussen oppositie en college vergt meer tijd. Partij Westvoorne en de PvdA, zonder wethouder, zitten achteraf aan de achterkant van het besluitvormingsproces. Zij hebben meer vragen en plegen dieper op de details in te gaan. Hun voorstellen tot aanpassing, verbetering of afwijzing van een raadsvoorstel worden weliswaar uitvoerig onderbouwd uitgelegd en verdedigd, maar hoe het met ingediende moties of amendementen vergaat is op voorhand bekend. Ze worden categorisch met ACHT tegen ZEVEN verworpen. Naar de meelevende burger komt het over als `wij als coalitie zijn tegen omdat we tegen zijn`. Wat ons college voorstelt is welgedaan.\n\nWat in deze weergave van politiek Westvoorne het meest tegenstaat is dat deze gang van zaken nu al meer dan twee jaar duurt en, als dit zo nog twee jaar doorgaat, een vervolg krijgt in de volgende raadsperiode 2014 - 2018. Want vergaderend en besturend in deze sfeer veroorzaakt na de raadsverkiezing in 2014 hetzelfde onvruchtbare onderhandelingsklimaat. Tenzij als logische reactie op de huidige gang van zaken de Partij Westvoorne nog meer kiezers trekt. Blijkbaar is de kloof tussen traditioneel machtsbehoud en vernieuwing onoverbrugbaar. Bij voortdurende animositeit blijft dat zo tot de som aan zetels van de gevestigde partijen onder de acht daalt.\n\nPartijen in Westvoorne zullen zich echter zo langzamerhand toch moeten afvragen of dit nu de ideale wijze is waarop Westvoorne bestuurd dient te worden. De gemeenteraad is geen Tweede Kamer met 150 leden waarin per definitie coalitie en oppositie duelleren. Westvoorne heeft een gemeenteraadje met vijftien leden die samen, met over en weer wat geven en nemen, de dorpsgemeenschap dienen te dienen. Zo simpel is het.\n\nEen uit vier partijen bestaande coalitie lijkt wel een brede coalitie maar ze dient er zich rekenschap van te geven dat zij 47 procent van de kiezers ni\u00e9t vertegenwoordigt. VVD, CDA, Gemeentebelangen en D66 geven aan democratie de uitleg dat \u2018de helft plus \u00e9\u00e9n\u2019 genoeg is om het hele kiezersvolk te kunnen vertegenwoordigen en dat zij daarmee automatisch ook het vertrouwen van de gehele dorpsgemeenschap geniet. Ik vraag me of dat zo is. Ik vraag me zelfs af of de eigen achterban onverdeeld achter dit college staat. Geniet bijvoorbeeld wethouder Ies Klok (D66) het vertrouwen van alle coalitiekiezers ? In feite heeft hij met 461 op zijn partij uitgebrachte stemmen slechts van vier procent van de Westvoornse kiesgerechtigden (zes procent van de opgekomen kiezers) het mandaat gekregen. Zijn partij haalde nauwelijks de kiesdelen (452).\n\nIn mijn beleving van politieke integriteit bedank je in zo\u2019n situatie voor de eer. Zijn gretigheid om toch met \u00e9\u00e9n raadslid en \u00e9\u00e9n wethouder in deze coalitie te stappen past ook niet in de opvattingen over democratisch bestuur die ik D66 als politieke partij toedicht. Ik zie Alexander Pechtold op basis van \u00e9\u00e9n lid in de Tweede Kamer geen minister leveren. Met andere woorden: de wethouderszetel van D66 ontbeert elke door de kiezer afgegeven legitimatie.\n\nTen aanzien van Gemeentebelangen geldt dezelfde observatie. Gemeentebelangen, opgericht in 1980, afficheert zich op haar website nog steeds als \u2018d\u00e9 lokale politieke partij in de gemeenteraad van Westvoorne\u2019. Dat is sinds de raadsverkiezing 2010 nogal ver bezijden de waarheid. Het is hoogst opmerkelijk te moeten constateren dat Gemeentebelangen Westvoorne blijkbaar het bestaan van de lokale Partij Westvoorne ontkent.\n\nDat is typerend voor de halsstarrigheid waarmee Gemeentebelangen zich aan haar inderdaad sterke positie in het verleden vastklampt, terwijl de kiezer allang afscheid van \u2018d\u00e9\u2019 lokale partij heeft genomen. Hoe zo d\u00e9 lokale partij. Gemeentebelangen 2 zetels. Partij Westvoorne 5 zetels. Me dunkt dat enig besef dat de rol voor Gemeentebelangen geminimaliseerd is toch aanwezig moet zijn.\n\nDe bijna halvering van de eigen aanhang had al bij de vorming van het college tot de politieke afweging moeten leiden dat de deelneming van Gemeentebelangen in het vorige college onvoldoende zichtbaar is gebleken en de kiezer \u2013 gelet op de sterke start van de nieuwe lokale partij - wisseling van de wacht wilde. Ook Gemeentebelangen geniet op grond van de verkiezingsuitslag onvoldoende legitimatie een wethouderspost te bezetten.\n\nCoalitiepartijen zouden zich moeten realiseren dat zij het op eigen kracht \u2013 of in het Westvoornse geval op eigen zwakte \u2013 alle vier afleggen tegen de grootste oppositiepartij en dat alleen de som der delen hun macht bepaalt. Valt er \u00e9\u00e9n deel tussenuit (en die mogelijkheid is de komende twee jaar zeker niet denkbeeldig; er ontstaan nu al scheurtjes tussen VVD en GBW over gemeentelijke herindeling en glasbeleid) dan verkeert macht in onmacht.\n\nDaarom zouden \u2013 nu halverwege deze raadsperiode met de raadsverkiezing in 2014 in het vooruitzicht - coalitiepartijen zich moeten afvragen hoe zij er elk voor zich voor staan. De objectieve volger van de dorpspolitiek zal tot geen andere conclusie kunnen komen dan slecht, zelfs heel slecht. De verkiezingsuitslagen in 2002, 2006 en 2010 vertonen een blijkbaar niet te stuiten verlies voor de gevestigde partijen.\n\nLokale partijen worden steeds sterker. Eerst profiteerde alleen Gemeentebelangen Westvoorne daarvan. In 2010 won de nieuwe Partij Westvoorne in \u00e9\u00e9n klap vijf zetels, daarmee onderstrepend dat Gemeentebelangen in verouderde politiek is blijven steken. Opmerkelijk is dat de twee lokale partijen samen in Westvoorne nu al 49.4 procent van de kiezers binnenhaalden en niets wijst er op dat deze tendens tot stilstand komt. Integendeel.\n\nDe vier in de coalitie verenigde partijen hebben tot nu toe geen wapenfeit kunnen scoren waarmee zij op grond van eigen identiteit en kracht de gunst van de kiezer kunnen veroveren. Of je nu VVD, CDA, GBW of D66 stemt: onder de huidige omstandigheden \u2013 zonder enig onderscheid tussen partijen in de coalitie - is het \u00e9\u00e9n pot nat. Er is geen onderwerp waarin \u00e9\u00e9n van die partijen uitblinkt. Sterker: de verkiezingsstrijd wordt verengd tot een strijd tussen twee blokken. Stemmen v\u00f3\u00f3r het coalitiepact of stemmen v\u00f3\u00f3r de Partij Westvoorne en PvdA. Tenzij coalitiepartijen in de aanloop naar de raadsverkiezing al duidelijk maken dat voortzetting van de huidige coalitie geen optie meer is. In dat geval kun je er nu beter gelijk een punt achter zetten. Dat schept voor de kiezer duidelijkheid en cre\u00ebert tijdig het klimaat om tot meer normale omgangsvormen te kunnen komen.\n\nIn dit verband is het nuttig te analyseren hoe groot (of klein) de verschillen tussen coalitie en oppositie nu werkelijk zijn. De straf gehandhaafde scheidslijn ACHT \u2013 ZEVEN suggereert dat de kampen mijlenver uit elkaar liggen. Maar is dat zo?\n\nIn veel gevallen betekent het allerminst dat de oppositie het gehele raadsvoorstel ook inhoudelijk afwijst. Over de kern van veel raadsvoorstellen bestaat best wel een gelijkgestemde mening. De verschillen ontstaan doorgaans over randvoorwaarden, uitvoering en puntjes op de i. De coalitiepartijen vinden dergelijke aanpassingen gewoon niet nodig. BenW stellen het z\u00f3 voor en dus is het z\u00f3 goed. Waarom zou je, als je toch de meerderheid hebt, willen samenwerken door aan wensen van opponenten tegemoet te komen.\n\nDat er in 2010 na de verrassende verkiezingsuitslag tussen de zittende macht en de als indringer beschouwde Partij Westvoorne animositeit is ontstaan is nog wel te begrijpen. Met de liberalen voorop hebben VVD, CDA, GBW en D66 toen de sfeer gecre\u00eberd dat hun coalitie noodzakelijk was om ons, argeloze burgers van Westvoorne, voor de furie van de Partij Westvoorne te behoeden. VVD-fractievoorzitter Dukker onderstreepte dat nog eens in de kwestie rond de strandhuizen en de rol die wethouder Klok daarin speelde. \u2018Zie je wel dat we het toen wel goed gezien hebben wat voor vlees we met de Partij Westvoorne in de kuip hadden\u2019, sprak hij.\n\nHet is n\u00fa of we gaan na 2014 zo door\n\nDit college is onder een negatief ge\u00efnspireerd gesternte tot stand gekomen. De tijd is rijp om die weeffout te herstellen. Het is n\u00fa, of we riskeren dat het na de raadsverkiezing in 2014 weer vier jaar lang van hetzelfde laken een pak wordt.\n\nDaarbij is het van belang te constateren dat de resultaten van het coalitiebeleid \u2013 zeker ten aanzien van Rockanje - minimaal zijn. Het drama rond de strandhuizen is genoegzaam bekend (en nog weigert het college de bestemming strandhuizen uit het bestemmingsplan Zeegebied te schrappen: waarom ?) . De nu aangezwengelde woningbouw in de Drenkeling dient niet zozeer om Rockanje te versterken, maar om uit de winst op de grondexploitatie ver buiten de dorpsgrens het glasbeleid te kunnen financieren. De verbetering van de dorpskern bestaat vooralsnog uit niet meer dan het plaatsen van een boom op het Dorpsplein met wat bankjes en misschien wel een terras. Voor herstructurering van de dorpskern tot \u2018een aantrekkelijk recreatief centrum\u2019 en \u2018winkelgebied en centrale ontmoetingsplek\u2019, zoals de toekomstvisie beoogt, ontbreekt het geld. De met Rockanjese grond in de Drenkeling verdiende tien miljoen wordt in het glas gestoken. Kortom: er zijn geen argumenten waarom dit college de hele rit van vier jaar zou moeten uitzitten. De niet door de verkiezingsuitslag gelegitimeerde wethouders van Gemeentebelangen en D66 leveren in feite geen andere bijdrage dan dit ongewenste college in stand te houden.\n\nGBW- wethouder Van Lith is verantwoordelijk voor enkele onafgerekende missers in Rockanje. De ambitieuze, inmiddels vergeten structuurvisie \u2018Rockanje, groen dorp aan zee\u2019 uit 2005 bood een verwachtingsvol perspectief: woningbouw in de Drenkeling (toen al), maar sinds 2005 is er zeven jaar lang niets meer aan gedaan. Over ontwikkeling van de Noordrand hoor je niemand meer. De verplaatsing van de voetbalvelden ja. Na zeven jaar actueel geworden omdat de Drenkeling geld moet opbrengen voor de uitvoering van het glasbeleid. De nieuwbouw van de Swinshoek in de Drenkeling is niet doorgegaan. Ondanks breed verzet uit de burgerij is Stuifakkers noodgedwongen neergezet op een veel te kleine locatie aan de Raadhuislaan. Van concentratie en nieuwbouw van de scholen is alleen het idee over.\n\nOorzaak van het ineenzakken van de structuurvisie \u2018Rockanje, groen dorp aan zee\u2019 waren verouderde bestemmingsplannen waarmee niets te beginnen was. Het was \u2018veel beloven en weinig geven doet Rockanje in vreugde leven\u2019. Resultaat: zeven jaar stilstand in de ontwikkeling van het dorp. Het ergste: doordat de concentratie van de scholen van de baan is ontgaat Rockanje de ideale locatie om het centrum van het dorp echt body te kunnen geven.\n\nTel daarbij op de wanverhouding in de politieke aandacht tussen Rockanje (niets meer mee gebeurd) en Oostvoorne (nieuwe De Man, nieuw zwembad en nieuwe sporthal en volop woningbouw in Voorhof nummer zoveel en De Ruy). Dat beleid heeft ontwrichtende gevolgen voor de dorpsgemeenschap van Rockanje. Nog steeds. In Oostvoorne zijn 475 woningen in aanbouw, in Rockanje bestaan slechts pl\u00e1nnen voor nog geen honderd woningen.\n\nHet aantal inwoners in Rockanje is deswege gedaald van 6700 in de jaren \u201990 naar 6200 nu, met alle gevolgen voor het bestedingsvolume bij het toch al krimpende winkelaanbod (vertrek Marskramer en Zeeman) en het uitblijvende van aanwas voor het in stand houden van voorzieningen en verenigingsleven. In Oostvoorne daarentegen is het aantal inwoners gestegen van 6500 naar 7200. Een lokale partij en zijn wethouder, die zulke grote tegenstellingen laten ontstaan, zijn aan vervanging toe. Te meer omdat die negatieve ontwikkeling 25 jaar geleden al, toen Gemeentebelangen dezelfde sterke positie had als de Partij Westvoorne nu, met de al even omstreden dorpsvernieuwing al is begonnen.\n\nRestauratie van het college is echter vooral in het belang van partijen zelf is. Gekluisterd als zij zijn aan het coalitieakkoord zijn er nauwelijks afzonderlijke eigen initiatieven waarmee VVD, CDA, GBW en D66 zich onderscheiden. Handhaving van dit college blokkeert in 2014 een vruchtbare uitgangspositie om de gemeenteraadsverkiezing in te gaan. De in de afgelopen jaren opgelopen schade in de onderlinge verhoudingen blijft een rol spelen en be\u00efnvloedt de volgende collegeonderhandelingen.\n\nPartijen zullen zich moeten realiseren dat Westvoorne een gewoon dorp is dat in zo groot mogelijke eensgezindheid bestuurd moet worden met de kiezer als supporters in plaats van actievoerders..Parlementje spelen met een splijtende coalitie en oppositie heeft al te lang geduurd", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=205&terug=1", "body": "De in dat kader samengestelde werkgroep, die de ondernemers van Rockanje, de huurdersvereniging, de omwonenden en HRL vertegenwoordigde, stemde in meerderheid voor variant 1 en ook de omwonenden van De Rots spraken zich in de Welkomkerk in meerderheid uit voor variant 1.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=220&terug=1", "body": "Het antwoord van de verantwoordelijke wethouder blijft echter negatief, hetgeen op zijn zachtst gezegd een wonderlijke zaak is. Immers de tender, met daarin besloten het benoemen van een selectiecommissie, werd weliswaar door de raad goedgekeurd, maar ook deze keer was dat met de bekende meerderheid van acht tegen zeven! En die door Klok himself ingestelde selectiecommissie bestaat nota bene uit de wethouders Klok en Van Lith, de gemeentesecretaris een vertegenwoordiger van de Huurdersvereniging en een persoon van het door Klok ingehuurde adviesbureau Atriv\u00e9. Je kunt dus wel stellen dat het college hierin ruim vertegenwoordigd is en vervolgens verleent deze selectiecommissie zichzelf het mandaat om alles binnen gesloten deuren af te handelen en uiteindelijk in december van dit jaar/voorjaar volgend jaar de raad slechts quote/onquote Klok 'de gemaakte keuze mee te delen'.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=221&terug=1", "body": "In de commissievergadering werd aangegeven dat de communicatie met indiener 1 beter had gekund/gemoeten. Bestudering van het dossier leert dat de gemeente zich intimiderend heeft opgesteld naar de indiener, die ook gedagvaard werd in een juridische procedure, waarin de gemeente al snel kansloos bleek. Dit heeft de gemeente veel geld gekost, maar ook de betrokken burger is onnodig op hoge kosten gejaagd.\n\n Echter, een en ander kan nog worden gerepareerd. In de huidige situatie derft de gemeente de opbrengst van 1 woning, die minder gebouwd kan worden in het plan. Wanneer alsnog overeenstemming bereikt kan worden met indiener 1 over aankoop van het aanvankelijk betwiste stukje grond, zou de gemeente daar wel bij varen. Daarbij ontstaat meteen de kans de relatie met deze burger te herstellen, door excuses aan te bieden over de op zijn zachtst gezegd ondiplomatieke opstelling van de gemeente. De gemaakte juridische kosten door indiener 1, die zich meteen geconfronteerd zag met een jurist van de gemeente en een dagvaarding, zouden wat ons betreft ook inzet van de nieuwe onderhandelingen moeten zijn, waarbij de gemeente nog steeds goede zaken kan doen.\n\nIn een motie (zie verder onder Nieuws) dragen we het college (met name wethouder Van Lith en burgemeester De Jong \u2013 Klok heeft het verbruid) op om deze onderhandelingen aan te gaan en stellen we voor de besluitvorming rond het bestemmingsplan uit te stellen, in verband met een mogelijke wijziging ervan.\n\nUiteindelijk worden motie en raadsvoorstel met 8 tegen 7 aangenomen. Gemeentebelangen en wethouder Van Lith trekken staande de vergadering de v\u00f3\u00f3r de vergadering aan Gelderland toegezegde steun in! Over betrouwbaarheid gesproken. En dit is zeker niet de eerste keer dat dit gebeurt. Dat soort vlees hebben wij dus in de kuip met deze heren. Vergeet niet nog even het stukje van Leo Gelderland 'Het zal je buurman maar zijn' te lezen op onze weblog.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=206&terug=1", "body": "In de eerste plaats zouden wij willen herhalen dat ons inziens dit onderwerp niet in dit agendapunt thuishoort, omdat De Rots wel degelijk een in exploitatie genomen gemeentelijke locatie is.\n\nWij stemmen hier dan ook niet mee in en wij zijn benieuwd of de rest van de raad hier wel in trapt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=222&terug=1", "body": "quote Ondertussen hebben wij een brief van de provincie ontvangen waarin aangeven wordt dat de Provincie de begrotingswijzigingen van 26 juni jl. betreffende de grondexploitatie Tinte en het saneringsgebied voor kennisgeving aanneemt. Dit nadat zij eerder gesteld had dat hierover v\u00f3\u00f3r 30 september 2012 een besluit genomen diende te worden. En dat dan weer nadat de Provincie eerder gesteld had dat de toekomstige winst uit de Drenkeling niet als dekking voor het glasplan genomen mocht worden.\n\nWant er wordt ons nu namelijk gevraagd in te stemmen met het vormen van een reserve van 3,8 miljoen voor de verplaatsing van de voetbalvelden en wel wederom ten laste van de exploitatieopzet Drenkeling. Althans volgens de begrotingswijzigingen op de laatste pagina van deze raadsagenda. In de BC (dit agendapunt) staat dat de kosten voor de verplaatsing van de voetbalvelden nu juist uit die exploitatie opzet gehaald zijn.\n\nSimpel stelt het college: als die 3,8 miljoen niet onttrokken wordt uit de exploitatie opzet Drenkeling, dan is er dus 3,8 miljoen meer winst uit diezelfde Drenkeling. Let wel, dit is geen winst maar een winstverwachting. Dezelfde winstverwachting die in een periode van 2,5 jaar van 19 naar 10 miljoen bijgesteld is. Maar goed uit deze winstverwachting wordt nu 3,8 miljoen geschrapt en die wordt vervolgens in een nieuw Reservepotje \u2018Verplaatsing Voetbalvelden\u2019 gestopt. Alsof het dan plotseling niet meer uit de Drenkeling komt. Wij hebben het nagevraagd en dit blijkt een zogenaamde \u2018latente reserve\u2019 te zijn, die wettelijk niet toegestaan is om de simpele reden dat je geen rekening mag houden met een toekomstige winst.\n\nDe wethouder financi\u00ebn tracht uit te leggen wat zijn insteek in, maar loopt vast, zelfs na een sms van zijn afdeling tijdens de vergadering. Het is de duidelijk dat hij niet begrijpt waar het om gaat en hoe de paarden moeten lopen. de PW geeft hem ampel tijd om zich te herstellen, maar hij houdt vol dat het 'goed zit', waarop de PW besluit een motie van wantrouwen aan zijn adres in te dienen. Zie ook verder op in Nieuw op deze website.\n\nquote Wat betreft het woningbouwprogramma op de Drenkeling moeten wij vaststellen dat het college van plan is 0 starterswoningen in de eerste ontwikkelingsfase van de Drenkeling te bouwen. Hierover zullen wij een motie indienen. (N.B. Deze motie was in principe op 11 oktober 2011 ook al door de PW ingediend en werd toen, omdat Klok de motie ontraadde, door ons aangehouden. Nu besloten we om hem in gewijzigde vorm wederom op te voeren met als doel zo veel mogelijk woningbouw toe staan op saneringslocaties en het daarmee mogelijk te maken om bereikbare woningen op de Drenkeling te bouwen in plaats van ook hier dure woningbouw te zien ontstaan. Zie ook verder op in Nieuws op deze website)", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=223&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=224&terug=1", "body": "\u2018We zijn allemaal mensen, er kan altijd een foutje gemaakt worden\u2019 vertrouwde Van Montfoort op 27 september 2012 het AD toe. Daarbij gemakshalve er aan voorbijgaand dat we allemaal weliswaar mensen zijn, maar dat niet alle mensen wethouder zijn en zeker niet wethouder van financi\u00ebn\u2026 \u2018Alleen\u2019, zo stelt Van Montfoort, \u2018als een wethouder heel veel fouten maakt en de raad bewust niet inlicht dien je een motie van wantrouwen in. Dat is nu niet het geval\u2019.\n\n\u2018Een motie van wantrouwen dien je in als je tot de conclusie komt dat een wethouder heel veel fouten maakt of de raad bewust niet heeft ingelicht. Dat is nu niet het geval.\u2019 Aldus Wim van Montfoort in het AD van 27 september. Er heeft geen wederhoor plaatsgevonden aan ons adres, maar wij stellen hier graag de feiten tegenover:\n\n- De wethouder hield echter bij hoog en bij laag vol dat het raadsvoorstel correct was opgesteld. Hij las zelfs een sms voor die zijn hoofd financi\u00ebn hem tijdens de raadsvergadering stuurde waarin stond dat \u2018de reserve pas gevormd wordt, als er echt winst is en dat is conform de voorschriften\u2019.\n\nDe eerste keer bij het opstellen van het glasbeleid. Dat beleid bestond (en bestaat nog steeds) uit drie onderdelen, te weten ten eerste de sanering van het glas uit het buitengebied, ten tweede de ontwikkeling van het glasintensiveringsgebied Tinte en ten derde de ontwikkeling van de Drenkeling. De twee eerste onderdelen zijn verliesgevend en dus moest met de winst uit de Drenkeling alle verliezen goedgemaakt worden. En dat mag wettelijk gezien niet. Je mag een winstverwachting van het ene project niet inzetten voor een ander project. Dat mag pas op het moment dat de winst genomen is. Dat dit geen overbodige wettige regel is, blijkt wel uit het feit dat de winstverwachting uit de Drenkeling in twee jaar tijd van 19 miljoen naar 10 miljoen moest worden bijgesteld. De wethouder financi\u00ebn had dit glasbeleid dus nooit mogen steunen.\n\nHij ging echter opnieuw in de fout, want hij keurde goed dat er uit die winstverwachting een Reserve gevormd werd van 5 miljoen euro, zodat wethouder Klok een werkkapitaal voor zijn glasbeleid had. Dat was dus een reserve gevuld met een verwachting, die echter wel uitgegeven werd. Eindelijk greep de Provincie in, want zij ontdekte het gebruik van die \u2018negatieve\u2019 reserve bij het controleren van de jaarrekening 2011. Van Montfoort heeft toen zelf gezegd \u2018er van te zullen leren\u2019.\n\n- De vraag die hem afgelopen dinsdagavond 25 september door ons gesteld werd was nota bene of dit nu niet weer een herhaling van gebeurtenissen was waar hij \u2018van had willen leren\u2019!? Maar het antwoord bleef dat het raadsvoorstel in orde was, hetgeen vervolgens leidde tot een vaststelling met de gebruikelijke 8 tegen 7 stemverhouding. De coalitie steunde dus de wethouder, zoals te doen gebruikelijk.\n\nZo, dat zijn de feiten. Deze heuse \u2018factcheck\u2019 levert dus op, dat wat wethouder Van Montfoort beweert in alle opzichten \u2018niet waar\u2019 is! Deze zogeheten latente reserve mag niet gevormd worden. Het raadsvoorstel is ten onrechte goedgekeurd. Het nu goedgekeurde raadsvoorstel bevat een onwettig element. Het is de derde keer in deze raadsperiode dat deze fout gemaakt wordt. Het is niet zo maar een foutje. De Partij Westvoorne heeft hem er wel degelijk naar gevraagd en hem de gelegenheid geboden zijn fout te erkennen en te herstellen. En tenslotte de conclusie, dat het hier om veel en ernstige fouten gaat en dat de raad bewust foutief wordt voorgelicht. Of moeten we de woorden \u2018bewust niet\u2019 misschien maar vervangen door \u2018in domheid\u2019?\n\nWat ogenschijnlijk wel waar is, dat hij en met hem zijn hoofd financi\u00ebn en haar afdeling, de gemeentesecretaris \u00e9n de burgemeester niet in de gaten hadden dat het raadsvoorstel in agendapunt 10 deze wetsovertreding bevatte en dat de gevraagde begrotingswijziging in agendapunt 20 dat nog eens dunnetjes overdeed. Terwijl de handtekeningen van zowel gemeentesecretaris als burgemeester toch wel degelijk onder beide documenten prijken! Allemaal, inclusief de coalitie, hebben ze dit niet gezien, anders hadden ze ongetwijfeld dit \u2018foutje\u2019 wel weggepoetst v\u00f3\u00f3r de raadsvergadering.\n\nWat aanvullend en extra triest is, is dat Van Montfoort het nu afschuift op zijn ambtelijke organisatie: \u2018Nu heeft iemand in de ambtelijke organisatie iets opgeschreven wat niet helemaal klopt\u2019 zo citeert het AD hem. Tja\u2026.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=228&terug=1", "body": "Voor de PW een volkomen onacceptabel en ongehoord voorstel. Weer verder in het debat, als het hem dreigt te ontglippen, vertelt de wethouder hij dat er toch wel wat kleine uitgaven gepleegd moeten worden, voor de kleine beginnetjes die gemaakt moeten worden en de VVD zwicht door dan een splitsing van 50.000 nu en 150.000 later voor te stellen. Een blond voorstel dat uiteindelijk geen bijval vindt.De PW vraagt de wethouder die kleine beginnetjes dan maar als plan uit te werken en te begroten, zodat de raad daar dan over kan beslissen.\n\n\n\n\n\nOpmerkelijk is, dat het voorstel gewijzigd is vergeleken bij de discussie in de commissievergadering van 5 september, in die zin dat het feit dat aanvankelijk gesteld werd dat het verzoek niet, herhaal niet, voldeed aan de zogenaamde 3 O's (onvoorzien, onuitstelbaar, onvermijdelijk) om de simpele reden dat de uitgaven niet onvermijdelijk zijn. Er werd dan ook gevraagd om in afwijking van die harde 'kosten, baten en dekking regel' te besluiten.En nu is dat plotseling weggelaten. En dat De wethouder beweert dat hij zich daar niet van bewust was, maar het geeft zonder meer te denken. Tenzij natuurlijk, met het oog op een aanstaande en wellicht beoogde gemeentelijke samenvoeging, dit deel van de reserve wordt veilig gesteld voor het dorpscentrum Rockanje in plaats van het dorpscentrum Voorne, waarbij het natuurlijk bijvoorbeeld in de Struytse Hoek gebruikt zou kunnen worden ?! Maar dit zou er dan op duiden dat dit college zich al heeft neergelegd bij een herindeling?!\n\nDe Partij Westvoorne heeft tenslotte in de vergadering aangegeven dit een volstrekt onlogische en overbodige constructie te vinden en heeft vervolgens voorgesteld aan het college om dit voorstel terug te nemen en niet in stemming te laten brengen. De meerderheid van de raad is het daar mee eens en wethouder van Lith besluit het voorstel inderdaad terug te nemen en hij zegt toe met een gewijzigd voorstel terug naar de raad te zullen komen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=215&terug=1", "body": "Wij hadden de wethouder tijdens de besluitvorming rond de verkoop van woonbedrijf (raad 15 mei) gewezen op het risico van het verlenen van ongeoorloofde staatssteun, omdat de gronden van de woningen van het woonbedrijf en die van de zes te ontwikkelen projecten (Kerkplein, Rialaan, De Ruy, De Rots, Fazantenlaan, Voorweg) buiten de waardering van het bedrijf gehouden waren. Wij hebben tijdens die raadsvergadering de wethouder verzocht hierover contact op te nemen met het Co\u00f6rdinatiepunt staatssteun van het ministerie van Binnenlandse Zaken. Dat ging hij niet doen, liet hij weten. Hij heeft in plaats daarvan een advocaat op de zaak gezet. Dat kost weer een slordige duit, terwijl BZ gratis advies verleent. Wij hebben wel contact opgenomen met BZ en die zeggen inderdaad hetzelfde als wat de dure advocaat zegt. Indien er sprake is van een dienst van algemeen economisch belang (DAEB). Daar is sprake van wanneer er sociale woningen inclusief gronden aan een corporatie verkocht en wanneer de huurprijs van die woningen niet boven de \u20ac 664 gaat.\n\n Voor zover het dus om verkoop van deze woningen gaat is er geen sprak van staatssteun.\n\nDat ligt echter anders bij de verkoop van de 6 projecten. Indien die, zoals in de tender en het convenant op verschillende plaatsen vermeld staat, samen met de woningen van het woonbedrijf voor de minimale biedprijs van 74 miljoen euro verkocht worden, is er inderdaad sprake van ongeoorloofde staatssteun. De dure advocaat zegt dan ook, dat deze projecten aan de markt aangeboden moeten worden, in de vorm van een Europese aanbesteding. Dat is echter niet gebeurd.\n\n Op pagina 2 van de tender staat namelijk duidelijk dat het gaat om de overname van het woningbezit inclusief bijbehorende gronden en projecten.\n\n Op pagina 10 staat onder de Volkshuisvestelijke Randvoorwaarden dat het gaat om de realisatie en de ontwikkeling van de zes genoemd projecten.\n\n Op pagina 11, onder de Financi\u00eble Randvoorwaarden staat vervolgens dat de biedprijs op de bedrijfswaarde gebaseerd dient te zijn en op pagina 12, eveneens onder de Financi\u00eble Randvoorwaarden, staat dan de minimale biedprijs van 74 miljoen genoemd, waarbij nog eens nadrukkelijk vermeld staat dat het gaat om de overname van het woningbezit inclusief bij behorende grond en projecten. Dat wordt nog eens herhaald op pagina 14.\n\n Op pagina 13 staat \u2018van de over te nemen projecten dient u aan te geven wat uw visie is om deze projecten te gaan realiseren\u2019.\n\n Op pagina 3 van het convenant staat onder 1.6: Koper realiseert in de periode 2012 \u2013 2016 de volgende zes projecten en de daarbij behorende 114 nieuwbouwwoningen, waarvan een deel koopwoningen en een deel dure huurwoningen en slechts 30 van de 114 woningen krijgen het label \u2018sociale huur\u2019.\n\nKortom ook al heeft de dure advocaat al in een notitie van 15 maart laten weten dat de zes projecten volgens de Europese aanbestedingsregels op de markt gebracht moeten worden, is dat niet gebeurd En dus heeft het college de raad een besluit laten nemen dat strijdig is met de Europese regels. De vraag is nu wat het college gaat doen om de fout met betrekking tot de aanbieding van de zes projecten goed te maken. Misschien kan de verantwoordelijk wethouder dat uitleggen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=232&terug=1", "body": "De vier coalitiepartijen stuurden aan op een korte vergadering. Ze hadden letterlijk niets te vragen en verklaarden slechts hun liefde aan 'nog even wethouder' Klok, die ze nota bene anderhalve week daarvoor zo dwars gezeten hadden dat hij opstapte. De fractievoorzitter van de PvdA nam het voortouw en onze fractie voorzitter Emma van Blom volgde even later met het volgende betoog:\n\nHierin wordt onder meer verwezen naar een notitie van 15 maart 2012 (eveneens van De Boer) waarin gesteld wordt: \u201cVoor wat betreft de 6 lopende projecten, die nog niet zijn gerealiseerd is het risico re\u00ebel dat deze moeten worden aanbesteed volgens Europese aanbestedingsregels. De gemeente is dan ook voornemens (zo staat daar te lezen!!) de opdracht te splitsen in een verkoop van het Woonbedrijf inclusief 907 woningen en een aanbieding aan de markt, in de vorm van een Europese aanbesteding, van 6 lopende projecten\u201d (einde citaat).\n\nToch is nu gebleken dat er later nogmaals om advies aan De Boer over die aanbesteding gevraagd is. Er verschijnt namelijk opnieuw een notitie van de hand van De Boer en wel op 25 september betreffende de \u2018tenderprocedure verkoop woonbedrijf Westvoorne\u2019. Voordat De Boer in die notitie ingaat op de gestelde vragen stelt hij: \u201cdaarbij bouw ik voort op de adviezen die ik over deze tenderprocedure eerder verstrekt heb in mijn notities d.d. 15 maart 2012 en d.d. 23 juni 2012\u201d.\n\n2. Waarom wordt er in het gemeentelijk persbericht gesproken van \u201cbijgestelde adviezen van het adviesbureau over een al dan niet Europese aanbesteding waaruit zou blijken dat eerdere inzichten herzien moeten worden\u201d terwijl in de notities van 15 maart en 23 juni (van hetzelfde adviesbureau) al gesteld werd dat projecten Europees aanbesteed moesten worden (mag ik het college even herinneren aan de fouten in de gemeentelijke persberichten over de strandhuisjes!)?\n\nIn het collegebesluit van 12 oktober staat te lezen dat na het besluit van 4 oktober er twijfels gerezen zijn over het advies van De Boer en dat er daarom op 8 oktober (vreemd genoeg dezelfde dag waarop Klok zijn ontslag indient) besloten is om aan Loyens & Loeff (L&L) een second opinion te vragen. Concreet wordt gevraagd om de houdbaarheid van de conclusies uit het advies van De Boer te toetsen.\n\n5. Waren er andere gronden voor twijfel dan voorheen, want n.a.v. het ambtelijk advies van 20 juni moeten er toch al veel eerder twijfels naar voren gebracht zijn, want anders was dat advies van 20 juni toch wel opgevolgd?\n\n13. L&L stelt dat er 80 % kans is dat de zaak goed afloop. D.w.z. er wordt minimaal een risico van 20% genomen. Is er een inschatting van de gevolgen van die 20 % risico\u2019s gemaakt? Is er met andere woorden een worst-case scenario opgesteld?\n\n19. Wie is er verantwoordelijk voor het niet opstellen van een risico analyse nu er besloten is op het advies van L&L af te gaan en een risico van minimaal 20 % te lopen in plaats van een risico van 0 na te streven?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=231&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=227&terug=1", "body": "quote Tja, daar zitten we dan. Wij vragen nu al twee jaar om de ontwikkeling van een visie op ons grondgebied in het licht van ons veranderende agrarische landschap, maar de wethouder heeft dat in al zijn wijsheid naar 2015 geschoven. Met andere woorden er ligt nu een gebiedsvisie Voorne-Putten voor zonder dat Westvoorne deze kan toetsen aan de toekomstvisie op haar eigen grondgebied.\n\n Er is gelukkig wel een kaart, verschillende kaarten zelfs, hoewel ze niet in dit raadsvoorstel zitten. De belangrijkste kaart is die op pagina 16 van de gebiedsvisie. Hierop staat onder meer aangegeven waar welke ruimtes gereserveerd worden voor toekomstige ontwikkelingen, zoals ruimte voor wonen, recreatie, natuurontwikkeling en werkgebieden. Er zijn wel wat vragen bij die kaart te stellen (nog even los van het feit dat de Maasvlakte 2 er niet op staat), zoals:\n\n- Wat is de betekenis van de streepjes voor \u2018ruimte voor recreatie? Staan die lukraak met de bedoeling dat overal in de duinen en het kleinschalige poldergebied ruimte voor de ontwikkeling van recreatie kan komen? En gaat dat overal om dezelfde soort recreatie?Betekent dit dat in het hele duingebied verblijfsrecreatie kan gaan plaatvinden?\n\n Waarom zijn er 4 verschillende soorten gekleurde streepjes in de groene bufferzone met recreatie bedrijven?\n\n Er zijn nog veel meer vragen en opmerkingen bij de kaart te maken. Dat had eigenlijk in de commissie vergadering gemoeten, maar daar was te weinig tijd voor (overvolle agenda\u2019s).\n\n Hadden wij niet eerst in onze eigen gemeenteraad uitvoerig deze kaarten moeten bestuderen en hadden wij bijvoorbeeld niet moeten bespreken of er in ons hele duingebied recreatieontwikkelingen mogelijk moeten zijn (nog even afgezien van de servituten die daar overal liggen)? Hadden wij ons niet moeten buigen over de hier aangegeven grens tussen groot en kleinschalig poldergebied?\n\n Ons advies is om dit document niet vast te stellen maar om het als basis voor een brede discussie over ons gebied te gebruiken. Geef alle betrokken gemeenten nu de gelegenheid om hier in detail naar te kijken, zodat het inderdaad klopt dat, zoals in de tekst gesteld wordt \u2018de visie tot stand is gekomen door informatie over en begrip van de kwaliteiten, kansen en uitdagingen van elke afzonderlijke gemeente\u2019. \n\n Dat is niet gebeurd, maar er zijn blijkbaar wel 6 thema\u2019s uitgezocht die tezamen de ambities van Voorne-Putten beschrijven.\n\n Daar komen ze:\n\n5. De bereikbaarheid. Die moet verbeterd worden. Daar zal iedereen het wel over eens zijn. Het is alleen de vraag hoe we dat gaan doen. Die vraag blijft helaas onbeantwoord.\n\n6. recreatie en toerisme. Hiervoor geldt dat iedere gemeente zijn eigen rol kan vervullen. De vraag is of dat nu wel handig is. Je zou toch zeggen dat het juist goed zou om elkaar in toeristisch opzicht aan te vullen, zodat je gezamenlijk een gevarieerde toeristische aanbod kunt leveren.\n\n1. \u2018met elkaar waar nodig, zelf wat kan\u2019\n\n Dus als je iets zelf kan doe je het alleen. Is dat logisch of noodzakelijk? Als ik iets zelf kan, dan wil dat toch niet zeggen dat ik het samen niet zou kunnen, of misschien wel beter zou kunnen? En wanneer en wie bepaalt of de gezamenlijkheid nodig is?\n\nTot slot zou ik willen stellen dat we het 10 punten plan goed moeten bestuderen in samenhang met de eerder genoemde gebiedskaart. Pas als we hier echt een brede maatschappelijke discussie over gevoerd hebben, waarbij het 10 punten plan en de gebiedskaart als basis kunnen dienen, is het zinvol om hier verder mee aan het werk te gaan.\n\n Nu niet vaststellen, maar snel starten met die brede maatschappelijke discussie.\n\n unquote", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=226&terug=1", "body": "I. het aankoopbedrag van 1,85 miljoen, onder andere omdat dit bedrag bepaald werd in een onderhandeling die niet gedocumenteerd is en omdat het niet gebaseerd is op een be\u00ebdigde taxatie, zoals de Europese regels voorschrijven.\n\nLet wel, sinds de aankoop net voor de gemeenteraadsverkiezingen van 2010, zijn we zo\u2019n 2 miljoen verder in uitgaven, maar daar is nog niets anders van terugverdiend dan ellende voor heel veel mensen. En, de eerste starter woont nog lang niet op De Rots. Zeker niet nu wethouder Klok deze locatie met het woonbedrijf mee verkoopt. Hetgeen hem van deze nachtmerrie verlost, maar Rockanje geen stap verder helpt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=234&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=229&terug=1", "body": "Volgens het ministerie van Onderwijs, cultuur en wetenschap is iedere Brede School weer anders, omdat het past bij de behoeften van leerlingen, ouder en de buurt waarin de school staat. In Westvoorne zien we een grote uitdaging om de Brede School gestalte te geven, maar worden we tegelijkertijd geconfronteerd met grote problemen.\n\nDe uitdaging is het cre\u00ebren van de doorgaande lijn naar de basisschool en vervolgens het voortgezet onderwijs. Daarvoor is een goede samenwerking noodzakelijk. In de omliggende gemeenten wordt al jaren gewerkt met bijvoorbeeld de peuterestafette. Hierbij is ook de aansluiting van een taalprogramma op het basisonderwijs van groot belang en de professionele overdracht naar het Centrum voor Jeugd en Gezin als een kind en/of gezin extra ondersteuning nodig heeft.\n\nDe Brede School moet integraal zijn, dit is niet moeilijk te organiseren in een gemeente als Westvoorne, we hebben maar drie kernen.\n\nHet grote probleem is dat er door de krimp er gemiddeld 50 leerlingen per jaar verdeeld moeten worden over acht schoolgebouwen! Door leegstand in de scholen wordt medegebruik gestimuleerd. En door het toestaan dat er meerdere Brede Scholen ontstaan in Westvoorne ontstaat er versnippering Dit leid tot onderlinge concurrentie, bijvoorbeeld de school die een psz heeft meer inloop van leerlingen.\n\nDe oplossing\n\n Het realiseren van \u00e9\u00e9n fysieke Brede School in de kernen van Westvoorne vergt veel tijd, dat is een proces van jaren. In de commissie hebben wij eenduidig gezegd: \u2018zet nu een stip op de horizon\u2019 en maak concreet in welk jaar het Brede School gebouw er moet staan. Hier gaat mijn tweede motie (zie hieronder) over.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=235&terug=1", "body": "We vroegen toen onder andere hoe onze jaarlijkse omzet van 40 miljoen in elkaar zat; hoe er geschoven werd met de vele reserve potjes van in totaal 40 miljoen en hoe het stond met de netto waarde van het woonbedrijf van eveneens minimaal 40 miljoen? Helaas leidden onze vragen over die vele miljoenen tot niets. Het college stelde heel simpel, dat de raad het maar moest zeggen als het anders moest. Wij concludeerden daaruit dat het college de observaties van de Partij Westvoorne pas serieus wenst te nemen als de coalitiepartijen dat ook doen. Echter, aangezien de coalitiepartijen alleen doen wat het college hen voorschrijft, kwam daar dus niets van terecht.\n\nWe zijn weer een jaar verder en we zijn ruim over de helft van deze raadsperiode. Hoe staan we er op dit moment voor?\n\nVolgens de wethouder financi\u00ebn is dit allemaal het gevolg van de internationale financi\u00eble en economische ontwikkelingen, de prijsontwikkelingen in de vastgoedmarkt (dalende grondprijzen en stagnatie in de verkoop van huurwoningen) en wijzigingen in het gemeentelijke takenpakket door Rijksbezuinigingen.\n\n Het lijkt ons, dat de ruime ton euro schade waar de gemeente voor op moest draaien, omdat de ontwikkeling van de golfbaan Lagerwoude niet doorgaat, daar toch niet onder valt. \n\n Ook de wijze van afwaarderen van de niet in exploitatie genomen gronden zijn beslist niet het gevolg van de hiervoor genoemde factoren. Want dat zou betekenen, dat Nederland er heel wat slechter voorstaat dan Griekenland: het gaat nota bene om een afwaardering van 58 % op door de gemeente aangekochte gronden.\n\n Eveneens de financi\u00eble gevolgen van de vernietiging door de Raad van State van het Bestemmingplan Zeegebied, met daarin de strandhuisjes, is wat de Partij Westvoorne betreft absoluut geen gevolg van de economische crisis of van \u00e9\u00e9n van de andere beschuldigde buitengebeurens.\n\n Hetzelfde geldt voor het mislukte glasbeleid en de uitgave aan die mislukking van 10,3 miljoen euro.\n\nDe Partij Westvoorne is van mening dat dit alles het gevolg is van financieel wanbeleid en van bestuurlijk onvermogen en niets anders. Immers, om het rijtje maar even af te gaan:\n\nWat betreft het afwaarderen van de niet in exploitatie genomen gronden (Valweg/Voorweg, Quaksedijk, Willem de Waalweg) met een bedrag van ruim 1 miljoen euro heeft de Partij Westvoorne tijdens het debat over die afwaardering een alternatief aangedragen wat neer kwam op een afwaardering van slechts 185.000. Helaas werd er, zoals te doen gebruikelijk in deze raad, niet naar ons geluisterd. Was dat wel gebeurd, dan waren, alleen met deze enkele door de de Partij Westvoorne aangedragen maatregel, bezuinigingen voor 2013 niet nodig geweest en dan was er zelfs voor 2013 een ruim begrotingsoverschot van 150.000 euro geweest.\n\n Het besluit om de locatie De Rots voor het exorbitante bedrag van 1,85 miljoen euro aan te kopen, had natuurlijk in de eerste plaats niet genomen moeten worden. Daar moet nu al rekening gehouden worden met een verlies van 1,3 miljoen.\n\n Die economische crisis en voortvloeiende ontwikkelingen en de door het Rijk opgelegde bezuinigingen komen het college alleen maar heel goed uit om de veel te grote risico\u2019s en de slechte beslissingen, die zij in de afgelopen jaren respectievelijk gelopen en genomen hebben, te verhullen. Aanvankelijk was er bijvoorbeeld nog het opgebouwde vermogen en het gemeentelijke huizenbezit, maar vandaag de dag zien we dat allemaal slinken of verkocht worden. Dat er sprake is geweest van wanbeleid blijkt ook uit het feit dat onze gemeentelijke reserves (de algemene en de bestemmingsreserves) bij aantreden van dit college in 2010 bestonden uit een bedrag van 36 miljoen euro. De prognose voor het jaar 2013, zoals verwoord is in de voorliggende begroting is niet meer dan 24 miljoen euro. Dat lijkt heel veel, maar het grootse gedeelte (bijna 19,5 miljoen euro) daarvan is bestemd voor de uitvoering van onze gemeentelijke taken. Wat overblijft is nu, voor de eerste keer in de geschiedenis van de gemeente Westvoorne, onvoldoende om aan het verplichte weerstandsvermogen te voldoen. Of met andere woorden het is onvoldoende om de risico\u2019s die Westvoorne loopt met het gevoerde beleid af te dekken. Slechts door een kunstgreep, dat wil zeggen door het schuiven van verschillende bestemmingsreserves naar de algemene reserve, komt de berekening van het weerstandsvermogen net voldoende uit. Het gevolg is echter dat er nooit meer uit de algemene reserves geput kan worden, zonder meteen onder financi\u00eble curatele gesteld te worden door de Provincie. Waar wij helaas aan toe moeten voegen dat de risico\u2019s die nu genomen worden met de verkoop van het gemeentelijk woonbedrijf, zowel bij verkoop als bij het niet verkopen daarvan niet in kaart gebracht zijn. En dus ook niet in de bij de begroting 2013 behorende lijst van risico\u2019s zijn opgenomen, hetgeen wat ons betreft een motie van wantrouwen waard is.\n\n Er is dus 12 miljoen euro opgemaakt. Dat is onder meer gegaan naar het glasproject.\n\n Wij hebben niet kunnen vaststellen dat dit enorme bedrag besteed is aan waar het voor bedoeld was. Wel hebben wij kunnen achterhalen dat het woonbedrijf een winstgevend bedrijf was met voldoende reserves. Deze zijn echter onder andere ingezet voor De Rots (verlies van 1,3 miljoen euro), de onverkoopbare grond van de tweede fase van de Ruy, (waarde 2 miljoen euro), het verlies op project Het Kerkplein van minimaal 2,5 ton euro en de verliezen op de niet in exploitatiegenomen gronden van in totaal 1.071.704 euro. Daar waren die reserves niet voor bedoeld. Ze waren uitsluitend bedoeld om de onrendabele toppen van sociale woningbouw mee te kunnen financieren.\n\nU zult zich kunnen voorstellen dat wij de lijst van bezuinigingen waar blijkbaar al een meerderheid voor is, want de coalitie heeft al weer van te voren met z\u2019n achten besloten hoe die lijst er uit gaat zien, betreurenswaardig vinden. Immer, zoals nu al enkele malen is opgemerkt, de nu noodzakelijk geworden bezuinigingen zijn in de eerste plaats een direct gevolg van slecht beleid.\n\n De Partij Westvoorne voelt dan ook niets voor bezuinigingen op de volgende onderwerpen: doelmatigheid en doeltreffendheidsonderzoeken, afvalstoffenheffing en rioolheffing omhoog, DCMR-geluidsmetingen bij evenementen stoppen, extra uitkeringen voor schoolreis, be\u00ebindigen Rochade, ondersteunen onderwijsbegeleiding, subsidieregeling gemeentelijke monumenten, opzeggen lidmaatschappen ondersteuning natuur KMTP, Natuurhistorische vereniging enz., afschaffen jeugdtheater, alle bezuinigingen op groen, stimuleringsmaatregelen duurzaamheid, stoppen met hondenpoepbeleid, geen aanschaf poepzuiger, korten op subsidie jeugd en jongerenwerk, verhogen leges, verhogen tarieven begraafplaats, opzeggen huur gemeenteloods Rockanje, sluiten VVV en het afschaffen van de ASA.\n\n Dat alles zou de gemeente in 2013 het bedrag van 149.081 euro moeten besparen.\n\n Nu er, dankzij het wanbeleid van dit college niet aan bezuinigen is te ontkomen, heeft de Partij Westvoorne in dezelfde lijst voor de volgende oplossingen gekozen: het plaatselijk overleg handel en ambacht mag wat ons betreft geschrapt worden. Dat kan en moet plaatsvinden in regionaal of sub-regionaal verband. Daarnaast is het volgens ons onnodig een extra bezuiniging van ruim 227.000 euro in te voeren voor de stelpost Rijksbezuinigingen. \n\n Ook de toeristenbelasting is weer een heel verhaal apart. Aanvankelijk bestond er in de raad een duidelijke meerderheid voor een aanzienlijk verhoging van de toeristenbelasting. Alleen gemeentebelangen was tegen. Er leek zelfs een verdere verhoging bespreekbaar, maar de toenmalige wethouder recreatie en toerisme liet zich door belanghebbenden overreden om deze maatregel te schrappen. De coalitie, zoals we dat gewend zijn, conformeerde vervolgens aan de wensen van het college. De Partij Westvoorne stelt vast dat de tarieven voor toeristenbelasting in Westvoorne, vergeleken met vele andere kustgemeenten die zich laten voorstaan op hun recreatieve en toeristische karakter, bepaald niet hoog zijn. Het argument dat omliggende gemeenten lagere tarieven hebben, vinden wij niet relevant, vanwege het verschillende karakter van die gemeenten. Het argument, dat mensen massaal weg zouden blijven als hun week in een hotel of hun verblijf op de camping een marginaal bedrag duurder zou worden, betwijfelen wij. Natuurlijk begrijpen wij dat bij een verblijf van drie of vier maanden, anders omgegaan moet worden met tariefsverhogingen.\n\n Wat we nu zien is dat de aantrekkelijkheid van onze gemeente aan alle kanten wordt aangetast omdat er op het groene parkachtige karakter van onze dorpen bezuinigd gaat worden. Laten we dat alsjeblieft in stand houden, voor onze inwoners en de toeristen, en laten we zorgen dat we als gemeente onze toeristenbelasting waard zijn.\n\nDe Partij Westvoorne vraagt zich ten zeerste af of er op dit moment wel sprake is van bestuurlijke competentie in onze gemeente.\n\n Wij zouden in die context enkele in het oog springende dossiers de revue willen laten passeren.\n\nLos van het financi\u00eble debacle daarvan hangt dit plan van bestuurlijke missers aan elkaar. Ten eerste de hele opzet, waarbij drie totaal verschillende problemen met ieder hun eigen ontwikkelingsperikelen op \u00e9\u00e9n hoop werden gegooid. Sanering van glastuinbouw is namelijk iets totaal anders dan een duurzame ontwikkeling van glas en dat is weer iets geheel anders dan woningbouwontwikkeling. Dat hebben we in de afgelopen jaren ook duidelijk kunnen zien. Gezien de huidige ontwikkelingen op de woningmarkt kan er op dit moment van woningbouwontwikkeling geen sprake zijn wanneer daar mee de ontwikkeling van een grootschalig project bedoeld wordt. Blijkbaar is de tweede fase van De Ruy voor Westvoorne al te grootschalig, want de ontwikkelaar heeft laten weten er geen gat meer in te zien. Dan mag het duidelijk zijn dat De Drenkeling, zoals bedoeld in het glasplan, ook veel te grootschalig is. Het door dit college opgestelde glasplan was echter financieel totaal afhankelijk van de ontwikkeling van De Drenkeling. Behalve dat glastuinbouw en woningbouw twee volstrekt verschillende zaken zijn, is het, zoals de Provincie terecht stelde, vanuit het oogpunt van gezond financieel beleid ook helemaal niet toegestaan om toekomstige opbrengsten van het \u00e9\u00e9n (in dit geval de verwachte inkomsten uit de Drenkeling) maar alvast in te zetten voor iets anders (de sanering van glas en de duurzame ontwikkeling van glas in Tinte). Het had het college en zeker de wethouder van financi\u00ebn van meet af aan duidelijk moeten zijn, dat opbrengsten pas gebruikt mogen worden wanneer ze gerealiseerd zijn. Los daarvan is het de vraag of het terecht is om inkomsten uit grootschalige woningbouwontwikkelingen in te zetten ten behoeve van een kleine groep ondernemers. Het gaat hier immers om gemeenschapsgelden waar bijvoorbeeld ook sociale woningbouw of de ontwikkeling van een brede school mee gefinancierd (hadden) kunnen worden. Niet voor niets heeft de Provincie voor de sanering van glas de Ruimte voor Ruimte regeling in het leven geroepen omdat bij het gebruik van die regeling geen sprake is van oneigenlijk gebruik gemeenschapsgelden. Het gaat daarbij immers om kleinschalige projecten, gefinancierd door de glastuinbouwsector zelf op locaties, die alleen ontwikkeld kunnen worden wanneer er glas gesaneerd wordt. Wanneer er snel, in plaats van eindeloos heen en weer te praten, afspraken met tuinders gemaakt waren over de sanering op basis van de Ruimte voor Ruimte regeling dan was de saneringsopdracht in Westvoorne al lang v\u00f3\u00f3r de economische crisis volbracht. Wat betreft de duurzame ontwikkeling van Tinte is het eigenlijk gewoon schandalig, dat daar geld voor gebruikt zou gaan worden uit de ontwikkeling van de Drenkeling. Het is namelijk toch aan de ondernemers zelf om voor hun eigen duurzame toekomstontwikkeling in hun eigen gebied te zorgen. Dat geldt nu eenmaal voor alle ondernemers en dus ook voor tuinders.\n\nDe Partij Westvoorne is van mening dat de belangrijkste en meest ernstige bestuurlijke misser de opzet van het glasplan is geweest. In plaats van, zodra duidelijk werd dat de financi\u00eble onderbouwing van het plan niet deugde, de zaak te stoppen is het college echter gewoon doorgemodderd. De ene bijstelling volgde op de andere, terwijl de uitgaven buiten proporties waren, de geprognosticeerde inkomsten in twee jaar tijd van 19 naar 10 miljoen bijgesteld moest worden, ook die bijgestelde winstverwachting verre van re\u00ebel is en er nog geen enkele woning in de Drenkeling is gerealiseerd en daar de komende jaren ook geen sprake van zal zijn.\n\nOm te beginnen zou een college nooit een dergelijk zware beslissing, om een goed draaiend gemeentelijk woonbedrijf met een WOZ waarde van ruim 200 miljoen euro te verkopen voor een bodembedrag van 74 miljoen euro, moeten willen nemen met een acht tegen zeven meerderheid in de gemeenteraad. Toch heeft het college dat besluit genomen, met alle in velerlei opzichten nadelige gevolgen van dien. Niet alleen in de raad maar ook in de werkgroep die de verkoop zou begeleiden was het gedonder niet van de lucht. De vertegenwoordigers van Onderdak Westvoorne en het maatschappelijk middenveld stapten uit onvrede uit de werkgroep. De tender ging uit, maar moest uiteindelijk bijgesteld worden en omdat de coalitiepartijen die bijstelling niet toestonden stapte de verantwoordelijk wethouder op. Dat was allemaal niet gebeurd, wanneer er voorafgaand aan het doen uitgaan van de tender degelijk onderzoek gedaan was naar de juridische aspecten van de aanbesteding en wanneer het college eerlijk geweest was in hun onderzoek naar de mogelijkheden tot behoud van woonbedrijf in plaats van de verkoop door te duwen, omdat er vuiltjes weggewerkt moesten worden. Overigens is er nog steeds niet onderzocht hoe het zit met de door de Partij Westvoorne genoemde mogelijke ongeoorloofde staatssteun.\n\nEr zijn nog veel meer dossiers die ik hier zou kunnen noemen, zoals bijvoorbeeld het Bestemmingsplan Zeegebied, de schadeclaims in het glasdossier, het ad hoc beleid inzake de verplaatsing/uitbreiding van agrarische bedrijven zonder een onderliggende visie op ons agrarische landschap, enz., enz. Echter de tijd is te kort om dat in deze Algemene Beschouwingen te doen en dus zullen wij daar bij een andere gelegenheid op terug komen.\n\nVan samenwerking tussen coalitie en oppositie is geen sprake. Laat ik het maar een keer duidelijk stellen: wij voelen ons daar geenszins verantwoordelijk voor. Wij willen graag het inhoudelijke debat aangaan. Wij dragen graag onze kennis, kunde en expertise aan. Wij schromen niet om heel veel tijd te steken in het analyseren van de verschillende zaken die belangrijk zijn voor het welzijn van Westvoorne, het daarin raadplegen van de inwoners van onze gemeente en het op tafel leggen van voorstellen ten goede van beide. Tegelijkertijd staan we open voor en respecteren wij de mening van anderen. Wij ruilen onze overtuigingen, idee\u00ebn en opvattingen graag in voor betere, maar helaas wordt er door de coalitiepartijen nooit inhoudelijk op onze argumenten ingegaan. Sterker nog, wij voelen ons vaak ten onrechte aangevallen, genegeerd en beledigd. Dat geeft ons, kan ik u verzekeren, keer op keer een bijzonder vervelend gevoel.\n\n Van enige bestuurlijke samenwerking tussen het college en de Partij Westvoorne is ook totaal geen sprake. Keer op keer krijgen wij op onze vragen aan het college gewoon geen antwoord en als er al een antwoord komt is het half of niet ter zake doend. Dat het college een actieve informatieplicht heeft, wordt gewoon aan de kant geschoven.\n\n Dit gebrek aan samenwerking wekt bij ons de schijn op dat het college dingen te verbergen heeft. Ook dat geeft ons een slecht gevoel.\n\n Tenslotte observeren wij, dat de samenwerking tussen de vijf gemeenten op het eiland Voorne-Putten nergens op lijkt. De commissaris van de koningin zei daar het volgende over: \u201cVoorne-Putten is totaal onzichtbaar, u bent veel te versnipperd om mee te doen in regionaal verband\u201d. De PW ziet een stuurgroep, die al jaren wat aanmoddert en de raden volledig buiten spel houdt.\n\nToch nemen wij ook waar dat er ook wel eens wat goed gaat. Wij hebben de indruk dat de sector inwonerszaken haar werk goed doet en dat daar veel kwaliteit aanwezig is. Wat daarbij opvalt is dat fouten (zoals bij Push) erkend en gecorrigeerd worden. Het werk gaat goed, maar wat wij wel missen is een wethouder die een visie durft te ontwikkelen en het budget claimt dat daar bij hoort. Om een voorbeeld te noemen zouden wij willen opmerken, dat in de startnotitie Brede School onder meer geen SMART doelen geformuleerd zijn en dat een visie op de bevolkingskrimp en de gevolgen daarvan voor scholen ontbreekt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=233&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=230&terug=1", "body": "Eindelijk een klankbordgroep in het samenwerkingsverband tussen de gemeenten op Voorne-Putten, dat tot nu toe op dictatoriale wijze door de verschillende colleges werd beheerst. Echter, het voorstel dat nu op tafel ligt geeft deze klankbordgroep een heel klein pinkie in plaats van de noodzakelijke volle hand. De betrokkenheid van de raden, die toch de eindverantwoordelijkheid hebben in alle door de stuurgroep van colleges voorgestelde maatregelen, wordt hiermee gebagatelliseerd en in feite belachelijk gemaakt. \n\n Zo langzamerhand spreekt er een zekere minachting voor de raden uit de manier waarop de samenwerking op Voorne-Putten wordt geregeld. Kijk bijvoorbeeld hoe de gebiedsvisie in elkaar is gezet op basis van de gezamenlijke radenavonden, hoe een stel vrijblijvende praatavonden tot een vrijblijvend stuk leiden, dat in Westvoorne dan ook op veel kritiek kan rekenen, maar in andere raden met gejuich is ontvangen. Hoezo een gezamenlijke visie?? In dit voorstel wordt eigenlijk alleen een aantal operationele werkzaamheden afgeschoven naar de raad en er wordt nauwelijks recht gedaan aan de bevoegdheden van de raad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=237&terug=1", "body": "De algemene beschouwingen over de begroting 2013 en de plannen die het college daarbij heeft ingediend, zoals te doen gebruikelijk verdeeld over twee lange dagen, liggen weer achter ons. In totaal zo\u2019n elf uur vergaderen en daar aan voorafgaand nog heel wat meer uurtjes aan voorbereiding.\n\n \u2018Armoe troef\u2019 was de titel van ons betoog. Dat is geen prettige titel, maar wel een titel die duidelijk maakt, dat de fractie van de Partij Westvoorne verre van gelukkig is met de huidige stand van zaken in de gemeente Westvoorne.\n\nKort samengevat komt het er op neer dat we bestuurlijk en financieel aan de rand van de afgrond staan. Het vermogen van Westvoorne danig is uitgehold. Het weerstandsvermogen, de graadmeter voor de financi\u00eble gezondheid, dat in maart 2010 met een cijfer 3,5 nog \u2018uitstekend\u2019 was, scoort vandaag de dag 1,01! Dat wil zeggen op een honderdste na een \u2018onvoldoende\u2019. De reserves, het eigen vermogen, zakten in diezelfde periode van 36 naar 24 miljoen euro. Van die 24 miljoen is een bedrag van 19,5 miljoen bestemd voor de uitvoering van alle gemeentelijke verplichtingen. En zelfs het restantje van 4,5 miljoen is niet vrij besteedbaar, omdat college en coalitie besloten hebben een deel daarvan vast te zetten in de algemene reserves om zodoende het weerstandsvermogen boven de onvoldoende te houden.\n\nDe rotte kers op de ingezakte cake is dat het college voor de begroting 2013 een tekort van ruim een half miljoen euro rapporteert. Men voegt daar nog even een stelpost van een kwart miljoen euro aan toe. Om toekomstige vlekjes weg te kunnen werken, vrezen wij. In de jaren daarna zal het tekort jaarlijks nog verder oplopen. Tekorten die de inwoners linksom of rechtsom gedwongen worden op te hoesten, tekorten die het aanzien van onze gemeente ernstig zullen aantasten.\n\nHet is natuurlijk duidelijk dat de twee, voor deze rampspoed verantwoordelijke wethouders Klok en Van Lith, de laatste drie jaar hun zaakjes niet op orde hadden en met miljoenen gemeenschapsgeld hebben lopen strooien. Maar het is ronduit merkwaardig dat de rest van het college, en met namen de financi\u00eble opperbevelhebber, Van Montfoort, daar bij stond en slechts toe keek. Had niet iemand ho kunnen roepen, moeten roepen, moeten bijsturen? Had de hoofd \u2018bean counter\u2019 de hand niet op de knip moeten houden in plaats van te zitten suffen en zaken cijfermatig kloppend te maken door met geld in reservepotten en met uren te schuiven? Bij het drama strandhuizen, bij de ramp glasplan, bij de Rotsige miskoop, bij de Lagerwoudse miskleun en bij de misbestemming zeegebied? Om maar enkele flaters te noemen.\n\nGezien het voorgaande is het voor de Partij Westvoorne onbegrijpelijk dat de coalitiepartijen staan te juichen en hun vertrouwen in het college blijven uitspreken. Hun betogen tijdens de algemene beschouwingen leken van een andere wereld en getuigden van een totaal gebrek aan realiteitszin, struisvogelpolitiek en gebrek aan inzicht plus doorzicht.\n\nDe fractie van de Partij Westvoorne ziet de toekomst van onze gemeente somber in. Het licht aan het eind van de tunnel lijkt een aanstormende trein te zijn. De laatste drie jaar hebben wij 73 verbetervoorstellen aan raad en college voorgelegd, waarvan 81% door het college ontraden en door de coalitie verworpen werd. Wij kunnen dan ook niet anders concluderen, dan dat de situatie waarin de gemeente Westvoorne zich op dit moment bevindt geheel te wijten is aan het gebrek aan bestuurskracht van het huidige college en de zittende coalitie. Als de fractie van de Partij Westvoorne aan het roer gestaan had, was dit allemaal niet gebeurd!!!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=225&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=238&terug=1", "body": "De PW meent dat de gemeenteraad dient te beschikken over informatie rond de voortgang, om haar controlerende taak in deze voor de gemeente cruciale transactie naar behoren te kunnen uitvoeren. Deze vertrouwelijke informatie is nu voorbehouden aan een selectiecommissie ingesteld door het college. Eerder al had de Partij Westvoorne aangedrongen op inzage in de stukken en toen moest er een juridisch advies van huisadvocaat Loyens en Van Loeff aan te pas komen om het college te overtuigen, dat de gemeenteraad wel degelijk recht heeft op de vertrouwelijke informatie.\n\n Naar aanleiding hiervan werd uiteindelijk door het college een bijeenkomst georganiseerd, waarbij de raadsleden inzage in de vertrouwelijke stukken zouden krijgen en vragen zouden kunnen stellen. Tijdens de bijeenkomst werd echter gesteld dat de selectiecommissie niet bereid was openheid van zaken te geven aan de gemeenteraad.\n\n De Partij Westvoorne zag zich daarop genoodzaakt de WOB procedure te starten, om alsnog de informatie te verkrijgen waar men recht op heeft en die men nodig acht om de controlerende taken uit te voeren. Dat een gemeenteraadslid een beroep op de WOB moet doen om informatie van het college te krijgen is hoogst ongebruikelijk. Ondertussen is ons toegezegd dat we alsnog de gevraagde inzage zullen krijgen.\n\nHoewel de verkoop van het woonbedrijf een privaatrechtelijke handeling betreft welke valt onder de bevoegdheid van het college (artikel 1601.e. GW), stelt de Gemeentewet in artikel 169.4 nadrukkelijk dat \u201cindien de uitoefening van de bevoegdheden bedoeld in artikel 160 (\u2026.) ingrijpende gevolgen kan hebben voor de gemeente (\u2026) het college geen besluit neemt dan nadat de raad in de gelegenheid is gesteld zijn wensen en bedenkingen ter kennis van het college te brengen.\u201d\n\n Dat de verkoop van het gemeentelijk woonbedrijf ingrijpende gevolgen kan hebben voor de gemeente, kan moeilijk ontkend worden. Ik ga er dan ook van uit dat het college de raad in de gelegenheid stelt haar wensen en bedenkingen kenbaar te maken. Om de raad daartoe de gelegenheid te geven zal zij de stukken die tot het besluit van het college geleid hebben, moeten kunnen bestuderen.\n\nHet college heeft naar aanleiding van mijn opmerkingen en vragen over het verbod van de selectiecommissie op inzage in het \u2018dossier tenderprocedure\u2019 en het daarmee belemmeren van de controlerende taak van de raad advies ingewonnen bij Loyens & Loeff (zie bijlage 1). In dat advies, \u2018Toelaatbaarheid opheffen geheimhoudingsverplichting van de selectiecommissie\u2019, wordt gesteld dat de selectiecommissie, het College en de Gemeenteraad onderdeel uitmaken van dezelfde rechtspersoon en de verstrekking van informatie aan de gemeenteraad daarmee niet als een verboden openbaarmaking op grond van het aanbestedingsrecht aangemerkt moet worden. Op grond daarvan adviseert Loyens & Loeff de binnen de selectiecommissie afgesproken geheimhouding niet van toepassing te verklaren ten opzichte van personen of organen die aan de Gemeente verbonden zijn.\n\nUit niets is vervolgens gebleken dat het college zich niet aan het advies van Loyens en Loeff wenste te houden. Integendeel (zie bijlage 2). Uit het antwoord op eerdere door mij gedane verzoeken, onder andere tijdens de raadsvergadering van 25 september 2012 (zie bijlage 3) en telefonisch in week 40 (bijlage 4) met betrekking tot de inzage van bovengenoemde stukken, blijkt dat het college voornemens was raadsleden die inzage op 8 november jl. te verlenen (zie bijlage 5 en 6).\n\nPas tijdens de bovengenoemde bijeenkomst van 8 november werd door de aanwezige wethouder, de heer Groenewegen, gesteld dat de aanwezige raadsleden geen inzage in het volledige dossier zouden krijgen. Van een dossier was overigens in het geheel geen sprake. Er werd niet meer dan een aantal verzamelde en met een nietje bijeengehouden kopie\u00ebn overlegd, waarvan een aantal reeds bekend waren en een aantal volledig irrelevant waren voor het doel van de bijeenkomst, terwijl er bovendien nog een aantal pagina\u2019s uit dit bundeltje gescheurd bleken te zijn. Van de beloofde beantwoording van vragen was geen sprake, omdat bij elke vraag geweigerd werd verdere informatie te geven. Desgevraagd werd door wethouder Groenewegen bevestigd dat er niet alleen documenten uit de bundel verwijderd waren, maar dat er ook nog andere documenten achtergehouden waren.\n\nIndien het duidelijk geweest was dat de toezegging dat raadsleden tijdens de bijeenkomst van 8 november de stukken van de selectiecommissie konden inzien, feitelijk inhield dat zij slechts een klein deel daarvan zouden kunnen inzien en dat alle vragen over de ontbrekende informatie/stukken niet beantwoord zouden worden, dan had ik reeds daags na 25 september 2012 een WOB verzoek ingediend.\n\n Door de aan mij gedane mondelingen en schriftelijke toezeggingen had ik er aanvankelijk op vertrouwd tijdig, dat wil zeggen nog v\u00f3\u00f3r de Begrotingsbehandeling, inzage in de stukken van de selectiecommissie te krijgen. Gezien de afgelopen gebeurtenissen ga ik er nu van uit dat dit alsnog zal plaatsvinden v\u00f3\u00f3r er door B&W definitieve besluiten genomen worden over de te selecteren kandidaat koper en minimaal 14 dagen voorafgaand aan de raadsvergadering van 18 december 2012. Ik reken er dan ook op dat de wettelijke termijn van vier weken voor de beantwoording van dit WOB verzoek, zodanig verkort wordt, dat de raad, maar in ieder geval de fractie van de Partij Westvoorne, in staat gesteld wordt haar taak naar behoren uit te voeren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=240&terug=1", "body": "Daarnaast wordt meteen de focus op de blauwe zonegelgd, wat jammer is, omdat daarmee wellicht andere oplossingsrichtingen over het hoofd worden gezien of niet serieus onderzocht.\n\nVerder wordt nu zomaar gesteld, dat de parkeerproblemen in de winkelgebieden het gevolg zijn van langparkerende personeelsleden van de winkels aldaar en daar is het volgende over op te merken:\n\n- Dit alles gaat er nog steeds van uit, dat het probleem ligt in de lang parkeerders. Ongetwijfeld zullen er medewerkers van bedrijven zijn die hun auto de hele dag parkeren op een plek die voor hun klanten bedoeld is. Maar als er geen besef is van klantonvriendelijkheid, als overleg met de ondernemer of tussen alle ondernemers niet helpt om de auto een stukje verderop te parkeren, dan zie ik deze mensen zo eens in de twee uur even naar buiten lopen om hun kaartje te verzetten.\n\n- Het werkelijke probleem is dat er te weinig plek is voor te veel auto's. Er zijn echt wel veel wisselingen in de bezetting van de parkeerplaatsen, maar er is gewoon niet genoeg plaats en er moet gezocht worden naar alternatieven, zowel op de korte als op de lange termijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=239&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 24 november 2012 wederom geopend. Westvoornaars worden van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nHet recreatieve, toeristische karakter van Westvoorne wordt in menige politieke discussie onderstreept, of het nu gaat om strandhuizen, toeristenbelasting, werkgelegenheid of de samenwerking met andere gemeenten op Voorne Putten.\n\nWestvoorne heeft de toerist veel te bieden, daar is iedereen het wel over eens, maar over de invulling van de mogelijkheden verschilt men nog van mening. Wordt het fun-fun-fun-in-the-sun, of gaan we voor rustige, groene recreatie?\n\nOf kan het allebei? Wie geven we de ruimte en hoe zorgen we ervoor dat Westvoorne niet alleen leuk blijft om te recre\u00ebren, maar ook om te wonen?\n\nIn een gemeente waar toerisme en recreatie een dergelijk belangrijke rol spelen, gaan die plannen natuurlijk iedereen aan. Een ieder die wil komen luisteren of meepraten, is dan ook van harte welkom.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=242&terug=1", "body": "De toelichting die de fractievoorzitter van de PW, Emma van Blom, bij deze voorstellen gaf, luidde als volgt: \n\n Wij zijn blij dat er gekozen is voor een integrale aanpak om te komen tot een, laten we het maar noemen \u2018duurzame\u2019, sportnota. Met duurzaam bedoel ik een sportnota waarin een gezonde levensstijl centraal staat. We zijn ook blij met de toevoegingen die gemaakt zijn naar aanleiding van de opmerkingen die in de commissies gemaakt zijn. Toch hebben wij gemeend nog een paar veranderingen aan te moeten brengen om de integrale aanpak nog sterker te maken. Wij hebben daartoe 2 amendementen en een motie opgesteld, die ik graag wil indienen. De amendementen en de motie betreffen de stakeholders en met name hun plaats in het participatietraject.\n\nToelichting Amendement coproductie ASA:\n\n Hoewel de ASA nu gelukkig wel genoemd wordt in de nota, mist ze nog steeds in de Stakeholders lijst.\n\n Daarnaast worden de verenigingen wel als stakeholder genoemd, maar niet als coproducent, maar als adviseur. Wij hebben begrip voor het argument van het college dat de vrijwilligers van de verschillende verenigingen toch al zwaar belast worden en dat een coproducerende rol wellicht een te grote tijdsinvestering vraagt.\n\n Toch denken wij dat de verenigingen onmisbaar zijn bij het opstellen van een uitvoerbare nota. Daarom hebben wij de ASA gevraagd of zij als vertegenwoordigers van de verenigingen en wel als coproducent aan de ontwikkeling van de nieuwe Sportnota zouden willen deelnemen. Een andere rol dus dan die van de adviserende partij die zij normaliter vervullen en het spreekt voor zich dat wanneer de ASA als coproducent meewerkt ze dan later niet nogmaals als adviseur over de nota kunnen adviseren.\n\n De ASA heeft ons te kennen gegeven dit keer graag de rol van coproducent op zich te willen nemen en wij denken dat daarmee de inbreng van de verenigingen beter gewaarborgd is.\n\nDe raad van de gemeente Westvoorne in vergadering bijeen op 27 november 2012 sprekend over de Startnotitie \u2018Westvoorne verenigd in sport en bewegen 2013-2020\u2019 (Sportnota 2013-2020),\n\nDe raad van de gemeente Westvoorne in vergadering bijeen op 27 november 2012 sprekend over de startnotitie \u2018Westvoorne verenigd in sport en bewegen 2013-2020\u2019 (Sportnota 2013-2020),", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=236&terug=1", "body": "- het amendement \u201cvan de kaart\u201d in de vergadering van 12 september jongstleden is aangenomen, het betrof hier figuur 2 van de gebiedsvisie Voorne-Putten, waarin verschillende omissies aangaande Westvoorne zaten, waardoor is besloten om deze figuur uit de gebiedsvisie te schrappen en na aanpassing opnieuw in te dienen;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=243&terug=1", "body": "Kortom, we vertegenwoordigen de sector \u201cVRIJETIJDSBESTEDING\u201d waar in onze regio een kleine 500 bedrijven, stichtingen en verenigingen toe behoren. Tegenwoordig wordt de sector ook wel \u201cLeisure\u201d genoemd. Leisure is wereldwijd de grootste bedrijfstak.\n\nWant Recreatie en Toerisme is gewoon een bedrijfstak, een sector, net als de metaal, de bouw, het transport, enz. Gewoon een onderdeel van de economie. En op Voorne-Putten een behoorlijk belangrijk onderdeel van de economie die we gezien de cijfers en de groei met recht een motor van de regionale economie mogen noemen.\n\nDe toeristische bestedingen op Voorne-Putten liggen tegen de 300 miljoen per jaar, en met een marktaandeel van bijna 5% in het dag- en verblijfstoerisme is het belang van toerisme in onze regio zeer aanzienlijk. De sector is goed voor 2.700 voltijdbanen - direct en indirect. De totale werkgelegenheid uit het dagtoerisme in onze regio komt uit op een kleine 1800 voltijdbanen en de hiermee samenhangende toegevoegde waarde bedraagt een klein 90 miljoen euro. De werkgelegenheid die samenhangt met het verblijfstoerisme bedraagt ca. 900 voltijdbanen en de toegevoegde waarde daarvan is ca. 40 miljoen.\n\nDe sector is met name van groot belang voor het westelijk deel van onze regio. 1 op de 10 banen op Voorne-Putten is \u201ctoeristisch\u201d en in Westvoorne zelfs 1op de 3, dus ruim 33% van de werkzame mensen is voor zijn dagelijks bestaan afhankelijk van het toerisme.\n\nWestvoorne is koploper in het aantal overnachtigingen, ruim 650.000, gevolgd door Hellevoetsluis met 550.000 - vooral in bungalowpark Cittaromana en Brielle is derde met rond de 200.000 overnachtigingen.\n\nVan de ruim 350.000 overnachtigingen in de hotels op Voorne-Putten heeft ongeveer 70% een zakelijk karakter. In de provincie Zuid-Holland is dat ongeveer 58%. Dit laat het belang van het zakelijk segment voor het hotelwezen in de regio zien.\n\nVerblijfstoeristen besteden ruim 80 miljoen in de regio. Het betreft uitgaven aan logies, zaken als entree- en deelnamegelden, consumpties en vervoer. Naast de logiesaccommodaties en de toeristische voorzieningen zoals horeca, musea en andere voorzieningen profiteren ook de supermarkten en andere winkels in de regio van de bezoekers. Voor Westvoorne is dit een bedrag van rond de 33 miljoen euro! En als naar de toeleverende bedrijven wordt gekeken is de doorwerking van de toeristische sector nog breder, de zogenaamde spin-off.\n\nHet toeristisch aanbod in de brede regio is groot en daarom is er veel concurrentie. Het is daarom extra van belang om over een duidelijk profiel te beschikken. Met het \u201cbrandingsproces\u201d (vastgelegd in de nota \u201cWerken aan Recreatie en Toerisme\u201d ) wordt daar hard aan gewerkt. Een eigen en duidelijk \u201cmerk\u201d voor Voorne-Putten is noodzakelijk. Er wordt verwacht dat het brandingsproces in de komende maanden kaan worden afgerond.\n\nEen sterke regiefunctie voor de overheid is in de komende jaren noodzakelijk. De aanbieders van de sector Recreatie en Toerisme opereren op een klein schaalniveau en kunnen afzonderlijk geen vuist maken. De belangrijkste en eerste voorwaarde is de wil tot samenwerking. Als die er is dan kunnen overheid en bedrijfsleven gezamenlijk denken wat er gedaan kan worden om Recreatie en Toerisme te stimuleren.\n\nWij, de ondernemers willen daarin een praktisch benadering waarin ontwikkelingen op elkaar kunnen worden afgestemd. Op 11 december a.s. houdt TOP Voorne een netwerkbijeenkomst voor ondernemers over samenwerking en via cases wordt geprobeerd een aantal arrangementen te ontwikkelen. Deze bijeenkomst wordt geleid door Jacques Vork, projectleider van \u2019t Groene Hart. Daar heeft men in een paar jaar tijd de omzet van het bedrijfsleven, ook van niet toeristische bedrijven, kunnen verhogen met 10% wat ook nog eens een verhoging van 15% werkgelegenheid genereerde. Een gezamenlijke website (www.groenehart.nl) is een doorslaand succes en een voorbeeld voor Voorne-Putten.\n\nEen proactieve en gezamenlijke promotie is essentieel. De toerist zoekt steeds meer vraaggestuurd - via internet - en de keuze wordt veel bepaald door \u201cwat is er te beleven\u201d. Goede marketing en promotie van de regio zijn dan ook heel belangrijk voor het behouden van bezoekers en het aantrekken van nieuwe doelgroepen. Alleen door de kwaliteiten van de regio voldoende kenbaar te maken kan bereikt worden dat het toerisme groeit. Alleen zichtbaar zijn op het internet is niet genoeg, het is ook belangrijk gevonden te worden. Dit vraagt om een actieve externe promotie. Hieraan kan vorm en inhoud worden gegeven in een Marketing en Promotieplan waarin ook de zakelijke markt niet vergeten moet worden.\n\nHet derde deel van de nota omvat de financi\u00eble kant. Want het formuleren van ambities is mooi, de uitvoering ervan is een tweede. Men moet over voldoende financi\u00eble middelen beschikken. Dit betekent dat parijen bereid gevonden moeten worden om financieel bij te dragen aan een stimuleringsprogramma. En daartoe zullen zij sneller bereid zijn wanneer zij direct de revenuen hiervan voor hun eigen bedrijf of organisatie zien. Dit vraagt om een opzet waarbij op projectbasis afstemming over de financiering plaatsvindt. Dit is ongetwijfeld het moeilijkste deel van de nota Werken aan Recreatie en Toerisme.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=247&terug=1", "body": "De raad van de gemeente Westvoorne in vergadering bijeen op 12 december 2012,\n\n \n\noverwegende dat:\n\n - op de sluitingsdatum van de tender t.b.v. de verkoop van het Gemeentelijk woonbedrijf, 19 november 2012, geen biedingen uitgebracht zijn; \n\n - de financi\u00eble situatie van wooncorporaties momenteel zeer onzeker is;\n\n - de verantwoordelijk minister heeft laten weten pas in het voorjaar met een eerste reactie op de doorberekening van de maatregelen uit het regeerakkoord m.b.t. de financi\u00eble situatie van corporaties te zullen komen, \n\n - verkoop van het Gemeentelijk woonbedrijf aan een goedgekeurde instelling (bestaande wooncorporatie), mede als gevolg van de onzekere financi\u00eble situatie van corporaties, op korte termijn, niet aan de orde zal zijn;\n\n - de raad, op grond van artikel 84 van de Gemeentewet, de mogelijkheid heeft een commissie in te stellen welke tot taak zal hebben nader onderzoek te doen naar de toekomstmogelijkheden van het Gemeentelijk woonbedrijf en een nieuw raadsvoorstel inzake die toekomstmogelijkheden voor te bereiden, \n\n \n\nis van mening dat:\n\n - de onzekerheid over de toekomst van het Gemeentelijk woonbedrijf voor de huurders, voor de financi\u00eble situatie van de gemeente Westvoorne en voor de bedrijfsvoering van het woonbedrijf een onwenselijk situatie is;\n\n - de financi\u00eble situatie van de gemeente Westvoorne zodanig is dat inhuur van een extern adviesbureau vermeden dient te worden; \n\n \n\nspreekt het voornemen uit:\n\n - een raadscommissie, in de zin van artikel 84 van de Gemeentewet, te willen instellen welke tot taak zal hebben nader onderzoek te doen naar en gesprekken te voeren met onder meer de Huurdersvereniging over de toekomstmogelijkheden van het Gemeentelijk woonbedrijf en een nieuw raadsvoorstel inzake die toekomstmogelijkheden voor te bereiden;\n\n - over dit raadsvoorstel overleg met het college te voeren;\n\n - voornoemde raadscommissie zo spoedig mogelijk in te stellen;\n\n - de griffier en de ondersteunende fracties van deze motie daartoe een uitgewerkt initiatiefvoorstel te laten indienen \n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=246&terug=1", "body": "1. Waarom moet er opnieuw een onderzoek gedaan worden? In de scenariostudie van Atriv\u00e9 was naast het verkoopscenario zowel het scenario verzelfstandigen als het scenario handhaven huidige situatie onderzocht. Voor alle scenario\u2019s zijn de argumenten voor en tegen op een rijtje gezet. Het enige wat niet gedaan is, althans niet door het college (wel door ons), is die voors en tegens met elkaar te vergelijken en op grond van die vergelijking een keuze tussen behoud, verzelfstandigen of verkoop te maken. Die vergelijking moet en kan heel gemakkelijk als nog gedaan worden, zonder aanvullend of nieuw onderzoek. \n\n Er is door Atriv\u00e9 ook een waardebepaling gemaakt. De WOZ waarde zal wel iets bijgesteld moeten worden, maar die gegevens zijn gewoon beschikbaar.\n\n1. Onder Aanleiding staat op pagina 2 bovenaan: \u2018De kandidaten hebben uiteindelijk allemaal schriftelijk aangegeven, dat ze niet kunnen voldoen aan de financi\u00eble voorwaarden die gesteld zijn in de tender\u201d. \n\n Nu dacht ik dat er, in het kader van de geheimhouding\u2019 geen mededelingen over de inhoud correspondentie tussen de kandidaten en de selectiecommissie gedaan zouden worden. Blijkbaar wordt dat dus wel gedaan. Alleen klopt het niet dat er door alle kandidaten gesteld is dat ze niet aan de financi\u00eble voorwaarden konden voldoen. Ze hebben simpelweg laten weten geen bod uit te willen brengen. Er is een behoorlijk verschil tussen kunnen en willen.\n\nVraag 1 luidt: \u2018Welk scenario (behoud, verzelfstandigen of verkoop) heeft de meeste kans van slagen?\u201d\n\n Wat wordt bedoeld met \u2018kans van slagen\u2019? kans van slagen waarop? Wat is b.v. kans van slagen bij behoud? Moet er bovendien niet gewoon gesteld worden, dat er geen kans van slagen op verkoop is, nu het tenderproces mislukt is?\n\nDe tweede vraag , \u2018Welke randvoorwaarden en uitgangspunten horen bij deze scenario\u2019s\u2019 is een vraag die uitvoerig in de scenariostudie aan de orde geweest is.\n\nDat geldt ook voor vraag 3 over de actuele bedrijfswaarde van het woonbedrijf en de bodemprijs. Beide zijn reeds vastgesteld. Voor een eventuele bijstelling is geen inhuur van externe expertise nodig, aangezien we in het bezit zijn van de onderliggende berekeningen en het hooguit zal gaan om een kleine actualisatie daarvan, want de berekeningen zijn pas een jaar oud.\n\n3. Onder de paragraaf \u2018Planning\u2019 wordt gesteld dat Huurdersvereniging vanzelfsprekend bij het vervolg onderzoek betrokken zal worden. De raad daarentegen wordt op de hoogte gesteld van de uitkomsten van het onderzoek en wordt \u2018indien noodzakelijk\u2019 tussentijds ge\u00efnformeerd. \n\n Wie bepaalt wanneer het noodzakelijk is de Raad ergens over te informeren? We hopen niet dat dat de huurdersvereniging zal zijn, want die heeft zicht tot het uiterste verzet tegen de inzage van de raad in de vertrouwelijke stukken van de selectiecommissie. Zelfs toen bleek dat zij daarmee niet in lijn met de Wet handelden.\n\nLet wel, natuurlijk vinden wij dat de Huurdersvereniging als participant aan het overleg over de toekomst van het woonbedrijf moet deelnemen. Maar, zij moeten zich realiseren dat het woonbedrijf van ons allemaal is (het is van alle burgers) en dat er bovendien ook heel veel huurders niet door de Huurdersvereniging vertegenwoordigd worden. Raadsleden vertegenwoordigen daarentegen wel alle huurders en alle burgers. \n\n U zult uit mijn woorden begrijpen dat mij het optreden van de huurdersvereniging en die van hun adviseur, die overigens tot onze grote verbazing door de gemeente betaald wordt, nogal bevreemd heeft.\n\n4. Over de rol van de Raad wil ik graag het volgende zeggen. \n\n Tot nu toe heeft de raad niet anders dan gestemd over voorstellen m.b.t. de toekomst van ons woonbedrijf. Zij heeft inhoudelijk geen eigen bijdrage geleverd.\n\n Het college heeft, onder begeleiding van een externe deskundige alle besluiten voorbereid. Die ingehuurde deskundigheid, die ons tot nu toe 120.000 euro gekost heeft (dat is inclusief het aanvullende bedrag dat in de laatste bestuursrapportage genoemd wordt) en alle tijd, (ruim 2 jaar) die door het college en de ambtelijke organisatie aan het verkoopproces besteed zijn, hebben niet tot verkoop geleid. Wij weten overigens niet welke interne kosten daarvoor gemaakt zijn. Wij schatten nog eens tenminste hetzelfde bedrag, maar bij deze de vraag: wat zijn de interne kosten geweest?\n\n5. Is het verstandig, nu het verkoopproces mislukt is, gewoon op dezelfde manier door te gaan?\n\n Wij denken van niet. Ons lijkt het veel verstandiger nu eerst eens zelf, intern, zonder dure derden, na te gaan denken en op een rijtje te zetten wat we wel en wat we niet weten, met betrekking tot de toekomstmogelijkheden van ons woonbedrijf, zonder daar opnieuw geld aan uit te geven. Zo zal er duidelijkheid moeten komen over de doorberekening van de maatregelen uit het Regeerakkoord t.a.v. de financi\u00eble situatie van corporaties en in dat licht over de wenselijkheid om tot verkoop aan een corporatie te besluiten. Daarnaast zullen de gevolgen van de maatregelen uit het Regeerakkoord m.b.t. \u2018scheefhuur\u2019 in kaart gebracht dienen te worden en er zal onderzocht moeten worden of huurders die mogelijk met die maatregelen te maken zullen krijgen een alternatief geboden kan worden. Daarvoor is overleg met Provincie en Rijk noodzakelijk.\n\n- een raadscommissie, in de zin van artikel 84 van de Gemeentewet, te willen instellen welke tot taak zal hebben nader onderzoek te doen naar de toekomstmogelijkheden van het Gemeentelijk woonbedrijf en een nieuw raadsvoorstel inzake die toekomstmogelijkheden voor te bereiden;\n\n - over dit raadsvoorstel overleg met het college te voeren;\n\n - voornoemde raadscommissie zo spoedig mogelijk in te stellen;\n\n - de griffier en de indieners van deze motie daartoe een uitgewerkt initiatiefvoorstel te laten indienen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=249&terug=1", "body": "Op zich is bedrijfsverplaatsing een uitstekend middel om op ruimtelijk gebied zaken beter te regelen voor de toekomst en is de mogelijkheid van woningbouw op een voormalige agrarische bestemming ook een prima middel om het landelijk gebied toekomstbestendig te maken. Echter in dit geval, zoals ook het geval was met de uitbreiding van het bedrijf aan de Quaksedijk, is er geen sprake van een beleidsvisie op ons landelijk gebied op grond waarvan het nu voorliggende besluit genomen wordt. En, aangezien die onderbouwende visie op ons landschap ontbreekt, was het in dit geval vele malen beter geweest wanneer er een bestaande locatie aangekocht was.\n\nDaar komt nog bij dat er met betrekking tot deze bedrijfsverplaatsing veelvuldig gesproken is over een op te richten biologisch bedrijf, gericht op natuurbehoud, waarbinnen ruimte zou zijn voor educatie en \u2018groen\u2019 toerisme. Helaas is van dat alles niets terug te vinden en wordt er slechts gesproken van een \u2018melkveehouderijbedrijf \u2018, terwijl een \u2018gewoon\u2019 melkveehouderijbedrijf volgens ons in het geheel niet past in het gebied van de Strypse Wetering. Bovendien kunnen wij ook nergens terugvinden dat er met dit bestemmingsplan rekening gehouden is met het natuurkarakter van de Strype en de bescherming van dat karakter inclusief de Ecologisch Hoofdstructuur.\n\nIk vraag dat onder andere omdat het op pagina 12 vermelde artikel 9 betrekking heeft op planschade. Artikel 6.1 van de Wet ruimtelijke ordening stelt daarover onder meer dat B&W eventueel een tegemoetkoming in schade zullen toekennen indien bijvoorbeeld een provinciale verordening roet in het eten gooit. Aangezien de omzetting van een bedrijfswoning naar een burgerwoning (woonbestemming) in geval van een bedrijfsverplaatsing volgens de Nota Ruimte van de Provincie (volgens ons) niet toegestaan is, is het vrijwel zeker dat de gemeente voor die schade gaat opdraaien.\n\nZo ja, is dat volgens de wethouder in overeenstemming met de regels uit de Nota ruimte van de Provincie? Indien het niet in overeenstemming met die regels is, hoe zit het dan met de hierboven genoemde tegemoetkoming in planschade?\n\nEr werd door de wethouder nauwelijks ingegaan op het argument dat er geen rekening gehouden werd met het karakter van de Strype. Voor de coalitiepartijen is natuurbehoud in een natuurgebied blijkbaar niet van belang, want het belangrijkste argument voor hen is, zoals zij dat helaas zo vaak hanteren, dat het nu allemaal wel lang genoeg geduurd heeft en dat het daarom maar goedgekeurd moet worden\u2026 De wethouder kan dus hoogstwaarschijnlijk wel weer rekenen op steun van de zijde van de coalitie. Er zal een melkveehouderij in de Strypse Wetering komen en hoe dat uitpakt voor het daar aangelegde natuurgebied zal hen blijkbaar een zorg zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=248&terug=1", "body": "De discussie in deze raad rond het, zo is uiteindelijk gebleken, niet bestaande gemeentelijke Handboek Projecten is in feite een oneigenlijke. Van Montfoort beweert nu namelijk dat Huisman en hij dezelfde taal spreken en dat hij Huisman uitgenodigd heeft voor een ronde tafel gesprek. \n\n De werkelijkheid is, dat Huisman meer dan een jaar geleden op eigen initiatief dat gesprek reeds met hem gevoerd heeft aan de tafel in zijn werkkamer en hem bij die gelegenheid het \u2018Gemeente Governance Projecten in Control\u2019 handboek van Deloitte aangereikt heeft en er voor gepleit heeft en geadviseerd heeft dit in de gemeentelijke project procedures op te nemen. Met als einddoel projecten in de gemeente Westvoorne effici\u00ebnter uit te voeren en aldus miljoenen euro\u2019s te besparen. Huisman heeft hierover ook een informeel edoch doodlopend gesprek gehad met hoofd projecten. \n\n Van Montfoort heeft vervolgens eind 2012 de raad ge\u00efnformeerd dat het Deloitte handboek verwerkt was en dat de opgepoetste gemeentelijke procedures beschikbaar waren. Helaas bleek dit enkele weken later onjuist te zijn; het was hem kennelijk ontgaan dat de rest van het college en de ambtelijke organisatie besloten hadden het Deloitte handboek niet aan boord te nemen. In plaats daarvan werd een set op VNG modellen gebaseerde en reeds in het voorjaar van 2010 ontwikkelde planproces procedures aan de raad ter beschikking gesteld. \n\n Wat de PW betreft, spreken we hier over een \u2018gemiste kans\u2019.\n\nHet door wethouder Mulder gevraagde krediet van 70.000 euro voor de verstrekte verhuiskostenvergoedingen aan de huurders van de seniorenwoningen aan de Patrijzenlaan wordt met 10 stemmen voor en 3 (PW) stemmen tegen aangenomen. \n\n De Partij Westvoorne is tegen om een aantal redenen. De belangrijkste daarvan is, dat het gevraagde bedrag bij verkoop van de woningen aan de Patrijzenlaan ten laste zal komen van de verkoopopbrengst. Dat wil dus zeggen, gedekt zal worden door toekomstige opbrengsten uit het project, hetgeen wettelijk ongeoorloofd is. Ja maar, ja maar, roept Van Montfoort dan, artikel 60 BBV zegt dat kosten van onderzoek en ontwikkeling voor een bepaald activum wel degelijk op die manier geactiveerd kan worden, als (a) het voornemen bestaat het activum te gebruiken of te verkopen en (b) de technische uitvoerbaarheid om het activum te voltooien vaststaat. De reactie van de Partij Westvoorne daarop is, dat in de eerste plaats verhuiskosten niet onder die categorie van kosten vallen en als ze dat wel zouden doen aan de voorwaarden (a) en (b) niet voldaan wordt, om de simpele reden dat het contract met SOR nog niet getekend is. \n\n Verder is het zo dat van de 70.000 euro reeds 54.000 euro is uitgegeven. Het past een college niet om eerst uit te geven en dan bij de raad om een votering van een krediet te komen. Daar komt dan nog bij, dat er nu nog financi\u00eble beweegruimte is voor 3 verhuizingen en dat er daarna zeer waarschijnlijk nog meer krediet verstrekt zal moeten worden. Mulder beaamt, dat het SOR contract nog niet getekend is, maar verwacht dat in januari te doen en hij beaamt dat als dat niet gebeurt hij naar de raad terug zal moeten komen. De PW vindt dit bestuurlijk slecht in elkaar zitten.\n\nDe PW stemt tegen de verordening op de heffing en invordering van toeristenbelasting 2013. De reden is dezelfde die gedurende de bezuinigingsdiscussies eerder dit jaar door ons werd gegeven, i.e. het dat wij denken dat de meeste maatregelen tot bezuinigen die nu genomen zijn ten koste van de burgerij, hadden kunnen worden voorkom door de toeristenbelasting adequaat te verhogen. De mogelijkheid daartoe bestaat zonder meer omdat onze toeristenbelasting vergeleken bij ander kustgemeenten in Nederland ronduit laag is. Dit is dus echt een gemiste kans.\n\nBeide plannen zijn met algemene stemmen aangenomen. Wethouder Groenewegen ontvangt uitvoerige complimenten voor het beleidsplan Wmo van alle fracties. De door mevr. Gorduwener in de raad van november aangereikte observaties zijn verwerkt in het voorliggende beleidsplan. De verantwoordelijke wethouder stelt staande de vergadering dat het pad \u2018welzijn nieuwe stijl\u2019 hiermee ingeslagen is.\n\nDe PW argumenteert dat de voorliggende vereenvoudiging van de bestaande nota, tezamen met het feit dat de gebouwen in het buitengebied en de dorpskernen door het recente vereenvoudigen van de bestemmingsplannen reeds een derde groter hebben kunnen worden dan voorheen, er toe zal leiden dat de gemeente Westvoorne de grip zal verliezen op de ruimtelijke kwaliteit ofwel de welstand van haar eigen gebieden. Het lijkt er op dat de huidige aanpassing van deze nota slechts gericht is op een gewenste vermindering van de dikte van het document en dat kan nooit de bedoeling zijn, zo stelt de PW. Wat betreft de PW voldoet de vigerende nota prima en is er geen enkele reden om hier verandering in te brengen. Na 2004 zijn de problemen die aan de welstandsnota kleefden, zoals de verschillen van mening in de welstandscommissie, opgeruimd en daarmee is er een goed werkende nota ontstaan. De PW verzoekt het college de voorliggende aanpassing terug te nemen en verder gaan met de vigerende nota. \n\n Geen van de andere partijen is het hier mee eens en met 10 stemmen voor en 3 (PW) tegen wordt het raadsvoorstel aangenomen. Of dit een wijze beslissing geweest is? Time will tell\u2026 Ouwerkerk aan de IJssel\u2026\n\nDeze rapportage wordt met 10 stemmen voor en 3 tegen (PW) aangenomen. Dit rapport is besproken in de commissievergaderingen van 3 (BZM) en 6 (IZ) december. De PW heeft toen een aantal vragen gesteld en eveneens de week daarvoor een aantal schriftelijke vragen ingediend. Het antwoord van het college op de schriftelijke vragen was niet bevredigend en bovendien kwamen, bij verder analyseren van deze bestuursrapportage op zichzelf en bij het plaatsen daarvan in de context van het totale gemeentelijke financi\u00eble beleid in Westvoorne, nog een aantal vragen naar voren. \n\n De voorzitter raadt het stellen van vragen echter af en verzoekt bij het openen van dit agendapunt de raad om slechts op hoofdlijnen te discussi\u00ebren. Nu kan een voorzitter natuurlijk vragen wat hij wil, maar door aan het begin van de raadsvergadering onterecht te poneren, dat er (a) op enig moment \u2018afgesproken zou zijn\u2019 dat vragen slechts in commissievergaderingen gesteld mogen worden, (b) dat dientengevolge het stellen van dit soort vragen in de raad op het verkeerde tijdstip zou gebeuren en (c) dat de gestelde vragen dus niet in deze raad beantwoord zouden worden, is hij naar de mening van PW toch wel echt verkeerd bezig. Om de eenvoudige redenen dat niet alleen de bewering onder (a) onjuist is, maar ook dat de raad wel degelijk het forum is waar de raad het recht heeft vragen aan het college te stellen en waar het college wettelijk verplicht is de vragen te beantwoorden. \n\n Hetgeen dus niet gebeurde in deze vergadering!! Wethouder Van Montfoort nam opgelucht het standpunt van zijn zelfvoldane voorzitter over en zweeg, omdat naar zijn zeggen de vragen te veel aan beleidsterreinen raakten, na slechts \u00e9\u00e9n tamelijk domme opmerking van zijn kant over de term \u2018budgettair neutraal\u2019 en een tweede irrelevante reactie over \u2018de zaak Hogerwoude\u2019, verder in alle talen. Wel ontglipte hem dat de vragen schriftelijk beantwoord zullen worden, aan welke toezegging wij hem zullen houden. \n\n Het laatste woord over dit alles is nog niet gezegd. Financieel staat Westvoorne er abominabel voor en niet in de laatste plaats door het uiterst zwakke beleid en het gebrek aan inzicht van de VVD wethouder van financi\u00ebn. Het zal overigens niemand verbazen dat ook VVD fractievoorzitter Dukker het driftig eens was met het weren van vragen uit deze raadsvergadering. \n\n De fractie van de PW is en blijft echter van mening dat er openheid van zaken moet worden gegeven, waaraan het ook weer in deze 2e bestuursrapportage volledig ontbreekt. Er is geen continu\u00efteit tussen de verschillende financi\u00eble rapportages, in deze gemeente. Zaken worden verbloemd of met opzet vaag en onduidelijk gehouden, vragen worden niet, onvolledig of incorrect beantwoord en ondertussen dobberen we voort in de richting van de afgrond. \n\n Dat andere fracties niet willen begrijpen hoe het financi\u00eble beleid van onze gemeente in elkaar zit is hun probleem. De Partij Westvoorne heeft met afgrijzen de laatste jaren het optreden van de nu afgetreden wethouder Klok gadegeslagen en bekritiseerd. De wethouder die onder andere kon doen wat hij deed, omdat hij alsmaar ruim baan kreeg van de VVD wethouder van financi\u00ebn Van Montfoort. De boom is zo nu goed als leeggeschud en wij zijn er helemaal klaar mee. Wij zullen blijven doorgaan met het analyseren en \u2018aan de kaak te stellen\u2019 van de gehanteerde wijze van cost control in de gemeente Westvoorne.\n\nDit raadsvoorstel wordt met 11 stemmen voor en 2 stemmen tegen (PvdA) aangenomen. De Partij Westvoorne stemt in omwille van de goede verstandhoudingen in de raad en de noodzaak om dit dossier in voor de gemeente goede banen te leiden, maar daagt in de discussie de wethouder uit om uit te leggen waar deze 10.000 euro nou voor nodig is. Mulder komt niet verder dan te zeggen, dat er toch zo hier en daar nog wel wat adviezen ingewonnen zullen moeten worden, maar weet dat niet verder te onderbouwen. De PW maakt duidelijk dat zij niet voor het parallel uitzoeken van zaken zijn door respectievelijk college en raadscommissie en stelt voor onder \u20181. Gevraagd besluit\u2019 achter het woord \u2018woonbedrijf\u2019 de volgende zin toe te voegen: \u2018nadat de raadscommissie gestart is met de voorbereiding van het raadsvoorstel\u2019. Dit wordt echter door zowel D66 als GBW en wethouder Mulder afgewezen. Wel wordt toegezegd om argument 3. Onder \u20184. Argumenten\u2019 te schrappen, hoewel VVD en CDA hier op tegen zijn.\n\nHoewel op 12 december 2012 de PW/PvdA motie tot het \u2018instellen van de raadscommissie woonbedrijf\u2019 al met algemene stemmen was aangenomen, wordt er nu toch nog weer even gesputterd door deze en gene tegen het vaststellen van de \u2018Verordening raadscommissie onderzoek toekomstmogelijkheden gemeentelijk woonbedrijf\u2019. Om te beginnen het CDA dat nogmaals probeert om de huurdersvereniging een vaste deelnemer van deze commissie te maken. Vervolgens tot twee maal toe de voorzitter van de vergadering die van mening is dat het college niet buitengesloten zou moeten worden en als vast panel in deze commissie plaats zou moeten nemen. En uiteraard ook de VVD wenst dat het college omarmd zou worden in deze, hoewel haar fractievoorzitter in de voorgaande raadsvergadering een andere mening was toegedaan. Gelukkig houden de fractie van Gemeentebelangen tezamen met de PvdA en de PW fracties ferm vast aan de oorspronkelijke opzet van een raadscommissie. Uiteindelijk wordt het voorstel toch unaniem aangenomen, omdat iedereen ogenschijnlijk toch bereid en van plan is om de schouders er onder te gaan zetten en dit vlekje weg te gaan werken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=245&terug=1", "body": "Datum : 28/11/2012\n\n Plaats : Rockanje, Woonzorgcentrum De Stuifakkers.\n\n Organisatie: vereniging Onderdak Westvoorne (vOW).\n\n Presentaties door : Ewoud Smit, demograaf en Mark Reede , regio account Wonen, beiden werkzaam bij de provincie Zuid-Holland (PZH), afdeling Ruimte, Wonen en Bodem.\n\n Aanwezigen: ca 75 personen, waarvan 5 raadsleden uit andere gemeenten van Voorne-Putten, \n\n 5 raadsleden van Westvoorne en \u00e9\u00e9n fractie assistent, 2 gemeenteambtenaren van Westvoorne, 2 leden van de pers, de directeur van de Catharina Stichting en de directeur van een scholengemeenschap. Voorts een medewerker van het Bureau Krimp en Ruimte.\n\n Niet aanwezigen: voltallige College B+W van Westvoorne, Banken, Makelaars.\n\n \n\nNa een introductie door Sjoerd Haagsma, voorzitter vOW, over de vereniging en haar doelstellingen en het doel van de avond, werd het woord gegeven aan Ewoud Smit. Van de 23 plaatjes, die hij liet zien, worden hier alleen de twee conclusieplaatjes getoond. (de hele presentatie is immers opvraagbaar bij Sjoerd Haagsma). Deze luiden:\n\n \n\nConclusie 1:\n\u2022 Negatieve natuurlijke aanwas (geboorte-min-sterfte) onvermijdelijk\n\u2022 Buitenlands migratiesaldo licht positief\n\u2022 Binnenlands migratiesaldo licht negatief\n\u2022 Per saldo: nu al krimp inwonertal, op termijn krimp huishoudens\n\n Conclusie 2:\n\u2022 Er komen in de jongere leeftijdsgroepen all\u00e9\u00e9n nog huishoudens met maar \u00e9\u00e9n volwassene bij\n\u2022 Huishoudens met \u00e9\u00e9n volwassene (en dus \u00e9\u00e9n inkomen) kunnen gemiddeld slechts\n\u2022 \u20ac 140.000,- besteden aan hun koopwoning\n\u2022 Dat is vaak te weinig voor een bestaande koopwoning in Westvoorne\n\u2022 Vooral vraag naar huurwoningen of goedkope koopwoningen\n\n \n\nVragen uit de zaal betroffen:\n\n Waarom heeft Brielle geen bevolkingsdaling? Brielle heeft een jongere bevolking als gevolg van investeringen gedaan in het verleden. Verder vindt er een instroom plaats vanuit onder meer Westvoorne.\n\n De extra groei van 70.000 inwoners in Rotterdam en daling in omliggende gemeenten worden de cijfers niet gemanipuleerd onder andere door PZH? PZH heeft geen bemoeienis met de cijfers van de Stadsregio. De groei/krimp cijfers zijn het gevolg van demografische processen, die we hier laten zien.\n\n Waarom is de Maasvlakte 2 ook gekleurd als Rotterdam; er woont geen mens? Klopt, maar het gebied hoort nu eenmaal bij Rotterdam.\n\n Brielle staat als groeigebied; er zijn wel huizen gebouwd maar er komen nauwelijks mensen bij!? Het bouwen van huizen wil niet zeggen dat er mensen voor te vinden zijn. Er vindt een enorme verdunning plaats in de huisbezetting. Het is niet meer automatisch: \u00e9\u00e9n huis-vier personen.\n\n Gemeentebesturen bouwen maar raak en vaak voor leegstand. Wat doet PZH eraan?\n\n In de 70-er jaren kon dat ook goed gaan. Er was immers een grote trek van de stad naar het platteland. Dat is nu andersom door de ontwikkeling van tweeverdieners, stadsbanen, stadsvoorzieningen etc. PZH vindt dat de gemeentebesturen zich dat moeten realiseren.\n\n Het is niet erg als er minder mensen komen wonen, maar Rockanje leert ons dat dan ook de voorzieningen achteruitgaan. Kijk naar het positieve gebeuren in Oostvoorne?\n\n Dat voorzieningen achteruit gaan hoeft geen probleem te zijn. Veel mensen winkelen nu al in andere plaatsen. Het gaat erom de voorzieningen aan te passen aan de behoeften.\n\n Aanbod gestuurd bouwen heeft ook geen zin. Men bouwt dan voor leegstand.\n\n Zal de nieuwe Blankenburg tunnel het tij niet keren dat wil zeggen mensen kunnen dan hier wonen en ergens ten Noorden van de Waterweg werken?\n\n Dan moet Westvoorne voor jonge mensen wel betaalbaar zijn; deze plaats valt zo\u2019n beetje in de categorie Wassenaar, Laren en Bloemendaal.\n\n \n\nNa de pauze werd het woord gegeven aan Mark Reede. Zijn presentatie : Krimpen met Kwaliteit, was kort en krachtig :\n\n - in samenwerking met Rijk (BiZ), VNG en IPO gaan provincies zich richten op gemeenten in zogenaamde anticipeerregio's (lichte krimp of krimp te verwachten) om ze met gerichte programma's voor te bereiden op krimp. De fouten, die gemaakt zijn in bepaalde regio's moeten niet weer gebeuren. Fout beleid kan zeer veel geld kosten, en daar zit niemand op te wachten.\n\n - in Zuid-Holland wordt een heel stel gemeenten in Voorne-Putten, de Hoekse waard , de Krimpener waard en in het groene hart als anticipeerregio gekenschetst.\n\n - DHV en RABO Bank naast vele anderen hebben al studies uitgevoerd om krimpparameters te duiden.\n\n N.B. Ook de presentatie van Mark is bij Sjoerd te verkrijgen.\n\n \n\nVragen uit de zaal betroffen :\n\n In de Achterhoek zijn convenanten gesloten tussen lokale overheden, maatschappelijk middenveld, banken en particulieren om krimp in gezamenlijkheid aan te pakken. Is dat een goede benadering? Zeker. BiZ is bezig ervaringen elders te verwerken, ontwikkelt de nodige financi\u00eble structuren om het proces te begeleiden, kortom wil de nodige handvatten aanreiken. In die zin wil de PZH aan gemeentebesturen en raadsleden \u201cmasterclasses\u201d aanbieden om gestructureerd de mogelijkheden van een gemeente of gebied te verkennen. De eerste \u201cmasterclass\u201d is al voor het eerste kwartaal van Q 2013 gepland.\n\n Hoe is het eigenlijk in Delfzijl, een sterke-krimp gemeente, gegaan? Daar zijn een groot aantal huizen en gebouwen gesloopt in een streven naar kwalitatieve verbeteringen, mensen zijn verleid om te verhuizen naar nieuwbouw met verhuispremies, het voorzieningen niveau is aangepast aan de verminderde vraag.\n\n Leveren de WoOn onderzoeken in deze situatie eigenlijk wat op? WoON is in wezen een woonwens onderzoek, maar dat is in een gemeente als Westvoorne minder praktisch. Eerder zou eens gekeken moeten worden naar een koopkrachtanalyse: kunnen bepaalde mensen de aangeboden huizen wel betalen?? Bovendien, je zou zo\u2019n woonwensonderzoek misschien eenvoudiger, en minder kostbaar kunnen doen, zoals die wethouder in Dirksland, die elke inwoner aldaar met een aantal gerichte vragen in een brief vroeg zijn of haar wensen aan hem duidelijk te maken.\n\n Is in een krimp gebied het niet verstandiger een integrale Woonvisie voor de hele regio te maken, gebed in een Lange Termijn structuurvisie in plaats van al die separate gemeentelijke plannen?\n\n Dat is een heel goede benadering, maar let wel, laat ook de bewoners hierin mee beslissen.\n\n Het samenwerken door verschillende gemeenten om krimp aan te pakken lijkt aardig, maar ik kan me voorstellen, dat er een \u201cconflict of interest\u201d is tussen groene en grijze gemeenten?\n\n We pakken het aan als het zich voordoet.\n\n U heeft wel gesproken over bouwen of niet bouwen, maar wat vindt PZH van verbouwen? \n\n Er zijn nog weinig concrete ervaringen. In het verleden zijn voorstellen gedaan om leegstaande kantoorpanden te verbouwen tot appartementen voor alleenstaanden of starters, maar dat werd toen door de projectontwikkelaars afgedaan als schreeuwend duur. De economische situatie is echter nogal veranderd, en misschien zijn ze er nu wat happiger op. In Zuid-Limburg zijn er wat ervaringen met verbouwen, maar de details ken ik niet zo.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=250&terug=1", "body": "Het is natuurlijk altijd prettig wanneer er subsidie geregeld kan worden voor een initiatief zoals dit. Dus op zich, hoewel er binnen onze fractie verdeeld op gereageerd is, kan ik me in dit plan vinden. Echter, ik wel graag wil weten wie er voor het onderhoud gaat zorgen en hoe hoog de kosten van dat onderhoud zullen zijn. Indien de gemeente voor het onderhoud en de kosten daarvoor gaat opdraaien lijkt me niet dat er gesteld kan worden dat er geen financieel risico is. Verder zou ik graag willen weten of het totale subsidiebedrag gebruikt wordt voor de vitaliteittuin of dat een deel besteed gaat worden aan waterberging/hemelwater afvoer.\n\nWethouder van Lith zegt trots te zijn op het binnenhalen van de subsidie, maar ontwijkt het antwoord op de vraag omtrent Rockanje. Vervolgens geeft hij aan dat niet het hele bedrag van \u20ac 307.204 aan de vitaliteittuin zal worden uitgegeven, maar dat \u20ac 150.000 hiervan besteed zal worden aan de uitvoering van een ondergrondse waterberging bij de Rialaan. Van Lith betitelt dit als \u2018winst voor Westvoorne\u2019 en benadrukt daarmee dat het niet alleen voor Oostvoorne goed is. Van Blom concludeert, uitgaande van het feit dat er voor de waterberging toch adequaat gebudgetteerd zal zijn in het project aan de Rialaan, dat er dan 150.000 euro over zal blijven en vraagt of dat dan wellicht in de \u2018Reserve dorpsvernieuwing Rockanje\u2019 gestort zou kunnen worden? Het antwoord van de wethouder daarop is negatief, omdat er op het project Leemerhof aan de Rialaan een tekort van 150.000 euro is ontstaan, wat nu kan worden aangevuld.\n\nConclusie PW:\n\n Voort de zoveelste keer dient zich weer een merkwaardige situatie aan wat betreft het beleid van het zittende college en de daarbij gevoerde financi\u00ebn.\n\n Het voorliggende concept raadsvoorstel geeft als aanleiding: \u2018De stadsregio Rotterdam heeft een subsidie verstrekt van \u20ac 307.204 voor het verbeteren van de kwaliteit van de openbare ruimte in het project Realisatie Vitaliteittuin.\u2019\n\n Maar dan volgt plotseling een aantal zinnen over een aan te leggen ondergrondse waterberging bij het project de Leemerhof, waardoor er nu ruimte beschikbaar gekomen is om andere gebruiksfuncties aan te leggen. En omdat de locatie vlakbij een verzorgingscentrum is gelegen, heeft iemand aan een openbare tuin gedacht waar zo wel jongeren als ouderen kunnen verblijven. \n\n Ook wordt er nu benadrukt dat er binnen het project Leemerhof beperkte financi\u00eble middelen zijn opgenomen voor \u2018de noodzakelijke voorzieningen zoals parkeren en de afvoer van hemelwater\u2019.\n\n Wat ook opvalt is, dat er nooit eerder in het traject van het Leemerhof project (Rialaan) sprake is geweest van een ondergrondse waterberging. Wel is dat in de raadsvergadering van 25 januari 2011 aan de orde geweest bij het project Fazanten-/Patrijzenlaan, bij welke gelegenheid wethouder Van Lith toegezegd heeft dat hij de raad een totaaloverzicht zou doen toekomen van de door Fugro uit te voeren waterhuishouding. N.B. Deze toezegging heeft hij overigens tot op de dag van vandaag niet waargemaakt! Of hebben we hier over een totaal andere waterberging?\n\n En nu dan deze in een commissievergadering naar voren gebrachte wending: een nog niet formeel gerapporteerd tekort van anderhalve ton euro\u2019s op het project Leemerhof\u2026 een luidkeels in de pers aangekondigde subsidie van drie ton euro voor een vitaliteittuin\u2026 waarvan slechts de helft voor die tuin nodig blijkt en de helft gaat naar een ondergrondse waterput voor het project Leemerhof waar men kennelijk helemaal niet voor gebudgetteerd had\u2026 en de vragen, hoe die subsidieaanvraag nou geformuleerd was en wat de Stadsregio hier van vindt, zijn toch onvermijdelijk\u2026\n\n Jou zou in conclusie kunnen zeggen dat er anderhalve ton euro van een ontvangen subsidie onterecht geschoven wordt naar een ondergrondse en over het hoofd geziene waterberging. In ieder geval is het voor de Partij Westvoorne geenszins duidelijk welke Ali Shuffles hier nou weer door het college gemaakt worden. Wat is wat en wat kost wat en waar wordt het op geboekt!? Wij weten het niet en dus beter gezegd: de raad weet het niet. We beraden ons op de te nemen actie v\u00f3\u00f3r en tijdens de raadsvergadering van 29 januari 2013.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=244&terug=1", "body": "BZM 3 december 2012\n\n De vergadering van de commissie Bestuurlijke Zaken en Middelen van 3 december had een volgeladen agenda en duurde dan ook tot na het elfde uur. Maar, het moet gezegd worden, dat voorzitter Sjoukes de teugels op een prettige edoch ferme manier in de knuisten hield. Hij gaf iedereen de mogelijkheid zijn of haar zegje te doen, maar hield tegelijkertijd het oog op de klok en op de kwaliteit van de discussie.\n\n Hieronder volgt een potpourri van de verschillende onderwerpen van deze avond, gedurende welke er zo waar veel gelachen werd. Hetgeen het gemiddelde raadslid niet gewend is in deze gemeente, maar wat zonder twijfel en buiten elke kijf een verademing genoemd mag, kan en moet worden\u2026\n\nMededelingen\n\n Dit wil natuurlijk niet zeggen, dat we zo maar zonder meer tevreden zijn met alles en iedereen\u2026 Wat dacht je wat, zo eenvoudig zit dit leven niet in elkaar\u2026 Want bij de mededelingen viel het voor de zoveelste keer op dat ook meedelen \u2018een moeielijke zaak is\u2019\u2026 De wethouder van Financi\u00ebn deed een verhaal, over het weerstandsvermogen van de stadsregio en de gevolgen daarvan voor Westvoorne, dat lastig te volgen was en dat eigenlijk weinig verhaalde. Tot er gerichte vragen kwamen uit de commissie over wonen en krimp en zo, maar daar wist het college dan weer niets van. Nog geen optimale communicatie, zullen we maar zeggen\u2026 en zeker ruimte voor verbetering\u2026\n\nBuurt achter het Stuur\n\n De discussie over \u2018de Buurt Bestuurt\u2019 (BB) en/of de mogelijke introductie van een gemeentelijk servicepunt was toch een beetje een Babylonische spraakverwarring. Het op tafel liggende advies, let wel nog geen raadsvoorstel, was, zoals vaak gebeurt in deze gemeente, geschreven op een manier die vele mogelijkheden faciliteert, geen duidelijk uitsluitsel geeft, maar wel ruimte biedt om een bepaalde richting op te sturen. Dan krijg je snel een hybride oplossing als je niet oppast en komt er voor je het weet niets van terecht. Ook de beschikbare fondsen om een of ander al dan niet uit te voeren zijn schimmig. De commissie was er bepaald niet gerust op en pleitte voor een proefproject van \u00e9\u00e9n jaar. Iets om in de gaten te houden, commissie\u2026\n\nDe Kracht van het Bestuur\n\n In 2013 wordt er weer gemeten hoe sterk of zwak ons bestuur in Westvoorne eigenlijk is. Laten we hopen dat we vooruit gegaan zijn vergeleken bij de vorige keer (2007), dat we geschikt bevonden worden om zelfstandig door te gaan en dat we niet onder de hamer van een herindeling terecht komen. De commissie pleitte er unaniem voor om op precies dezelfde manier en met hetzelfde bureau te meten als in 2007, zodat er sprake zal zijn van een nulmeting en maximale consistentie. Het plan is om de uitkomst direct na de zomervakantie beschikbaar te hebben. Vol verwachting klopt ons hart\u2026\n\nFeestje Bouwen\n\n Wat is nou precies een evenement en wanneer wordt een feestje nou een festijn en dan een evenement? En hoe hard en hoe laat mag het allemaal? Willen we nou eigenlijk een recreatief rustige of een denderende feestvierende gemeente zijn en hoe willen we dat ons strand en de strandpaviljoens daar in gaan passen? En hoe zit het ten aanzien van onze verenigingen, buurten en particuliere feessies, met of zonder vuurwerk? Deuren dicht of deuren open? Doppen in of dove oren? De antwoorden op al die en ongetwijfeld nog meer vragen zal de commissie in het eerste kwartaal van volgend jaar in een aparte commissievergadering bespreken, formuleren en laten uitmonden in een ware visie\u2026\n\nOver Patrijzen en Fazanten\n\n Of over een voorstel om toch weer een stevig bedrag beschikbaar te maken voor verhuiskosten. Gelukkig is het door de mislukking van de verkoop van het woonbedrijf een minder urgent onderwerp geworden. Om een lang verhaal kort te maken\u2026 er waren stevig wat vragen en wethouder Mulder gaf een prima uitleg, maar de dekking voor het gevraagde bedrag bleek een zenuwachtig probleempje te zijn\u2026 en de verantwoordelijk wethouder van Financi\u00ebn nam het voorstel met rode konen terug\u2026 wordt ongetwijfeld vervolgd\u2026 pas op uw tellen\u2026\n\nBent u nieuws gierig en wilt u meer weten over een van deze of andere topics uit deze commissievergadering? Bel of mail dan even naar de fractie van de Partij Westvoorne. Wij praten u graag bij en zo\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=241&terug=1", "body": "Behalve Westvoorne dragen alle gemeenten op Voorne-Putten per inwoner 1 euro bij aan het budget van de Rekenkamer, zodat deze in ieder geval voldoende gelden in kas heeft om doelmatig onderzoek uit te voeren. Omdat de PW van mening is dat onze gemeente hierin als volwaardige partner gezien moet worden, werd het onderstaande amendement ingediend.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=252&terug=1", "body": "Het betoog van raadslid Leo Gelderland was als volgt:\n\n De opzet van het samenwerkingsverband in Syntrophos is op zich goed geregeld, de idee\u00ebn over de toekomst kwamen eveneens goed over. Er werd ook aangegeven, dat er al aan uitbreiding gewerkt wordt naar andere diensten en dat ook andere gemeenten buiten de regio en derde partijen diensten geleverd kunnen krijgen. De Partij Westvoorne is hier zeker positief over.\n\nDiscussie:\n\n Het niet meedoen van Hellevoetsluis kwam toch wel in een ander daglicht te staan. In deze vergadering werd duidelijk dat de gemeente Hellevoetsluis om verschillende redenen, ook politiek van aard, al heel lang geen trek heeft in gezamenlijk optrekken op automatiseringsgebied. Wim Hartogh van D66 merkte op dat Hellevoetsluis de komende tijd flink investeert in automatisering, hetgeen bepaald niet in lijn is met eerdere verhalen dat de gemeente Hellevoetsluis niet meedeed omdat men net zelf flink had ge\u00efnvesteerd in ICT.\n\n Het lijkt er toch vooral op dat Hellevoetsluis en Spijkenisse elkaar af en toe met een scheef oog aankijken en er beducht voor zijn dat straks de ander de lakens zal uitdelen, mocht de toekomst een stevig samenwerkend of heringedeeld Voorne-Putten gaan brengen. Het zij zo.\n\nConclusie:\n\n De PW concludeert dan ook dat het geen grote ramp is, als een gemeente er voor kiest niet mee te doen. Maar misschien moeten we dan ook in breder verband eens nadenken waar en met wie samenwerking gezocht kan worden.\n\n Een punt van aandacht in de plannen wordt gevormd door de opgestelde kwalitatieve doelstellingen. De samenwerking moet volgens de stukken resultaat opleveren, maar nergens wordt duidelijk hoeveel resultaat en hoe dat gemeten gaat worden. Dan is het moeilijk om te beoordelen of de samenwerking aan de verwachtingen en eisen voldoet.\n\n Eerder deze raadsperiode werd bijvoorbeeld door Ruud Dukker van de VVD geopperd de SMART-methode te hanteren, zodat je altijd goed kan beoordelen wat je inspanning oplevert. Deze plannen, die toch heel ingrijpend zijn, voor personeel en financi\u00ebn, voldoen daar op geen enkele manier aan.\n\n Toen we dit naar voren brachten was de reactie niet: 'we zullen hier nog eens aandacht aan geven', of 'misschien moeten we hier nog eens over nadenken of het anders formuleren', maar volgde er eigenlijk de standaard reactie: het was wel goed zo, niet zo zeuren. De wethouder zei er al helemaal niets over en voorzitter Heindijk was vooral teleurgesteld dat het onderwerp niet als hamerstuk naar de raad kon.\n\n Is het dan echt zo erg om zaken beter te regelen dan nu in eerste aanleg was gebeurd, als de opmerking van de oppositie komt?! De PW gaat nog eens nadenken of een amendement of motie mogelijk is, om de doelstellingen zorgvuldiger te formuleren en meetbaar te maken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=256&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=251&terug=1", "body": "Het onderwerp brandveiligheid werd in deze vergadering terug gedirigeerd naar de 'juiste' commissievergadering. Het zal in de eerstvolgende BZM vergadering besproken worden. De verwarring werd toegeschreven aan het feit dat de brief van de Inspectie op de agenda stond en dat die brief over gebouwen ging.\n\nWat de PW betreft is de brandveiligheid in de instellingen een zeer belangrijk onderwerp. De gemeente moet haar rol daarin zo goed mogelijk vervullen. We zullen er ook aandacht aan besteden in ons politiek caf\u00e9, omdat het goed zou zijn ervaringen van zo veel mogelijk betrokkenen te leren kennen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=258&terug=1", "body": "de Partij Westvoorne zeker een voorstander is van deze gemeenschappelijk regeling op het gebied van ICT om te komen tot een meer klantgerichte en effici\u00ebnt werkende organisatie op Voorne-Putten. \n\n Hij pleitte er echter voor om in overleg met de andere deelnemende gemeenten de kwalitatieve doelstellingen, zoals deze geformuleerd zijn in de regeling Syntrophos, in een zelfstandig document alsnog Smart (Specifiek meetbaar, acceptabel, realistisch en tijdgebonden) te formuleren. Alleen maar kwalitatieve targets leidt vaak tot mindere resultaten, terwijl bewezen is dat Smart goals het focussen bevorderen en eerder versnellen dan vertragen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=254&terug=1", "body": "Nee, nee, beste mensen, ik ga geen stuk schrijven over de Koepel Zeeburg. Die steenpuist in de duinen van Oostvoorne is zo hardnekkig dat daar geen antibiotica en een scherpe pen bij zullen helpen. Dus daar zeggen we verder niets over.\n\nVoor de Tweede Wereldoorlog had Oostvoorne een pier aan zee, maar die is in de oorlog gesloopt. De zeer ouderen onder ons zullen dat wel weten, voor de anderen hebben we gelukkig de foto\u2019s nog. Ik vind dat die pier er weer moet komen, want dat trekt tenslotte toeristen, maar niet in Oostvoorne: dat krijgt die steenpuist al. Rockanje is natuurlijk de aangewezen plaats om daar die pier te bouwen. En dat moeten we modern doen. Niet zo\u2019n afgrijselijk lelijk kreng zoals in Scheveningen staat, en waar zelfs Van der Valk niets mee kan, maar een totaal ander design: een drijvende pier!\n\nEn dan niet zo\u2019n ding dat je wel eens elders ziet, gemaakt van oude oliedrums, maar stevige piepschuim blokken met een mooie omhulling. Een jonge architect uit Delft heeft een paar jaar geleden een ontwerp gemaakt voor een drijvende stad op dit soort blokken, dus als daar een huis op kan staan, lijkt mij een aantal wandelaars geen probleem. Bedenk ook dat die blokken gemaakt moeten worden (werkgelegenheid!), dat deze pier uniek is aan de Noordzeekust (toeristen!), dat de pier lekker ver in zee drijft (amateurvissers!), in een sterke waterstroom (opwekking elektriciteit!) met een direct zicht op vermetele zwemmers (scheelt honderd meter zwemmen om iemand te redden!), het tast het duin niet aan en het is een absoluut veilige plek om gemeentelijk vuurwerk af te steken bij de jaarwisseling. Kortom, alleen maar voordelen. En zo zijn er nog tien andere te bedenken.\n\nWe hebben nog 45 weken te gaan tot het einde van het jaar. Als er elke week een idee binnenkomt om Rockanje op te stoten, dan hebben we veel om over te praten en te denken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=261&terug=1", "body": "Wel wordt er nu hard geroepen dat terwijl dit allemaal duidelijk is geworden middels de zogenaamde september en december 2012 circulaires, de informatievoorziening van het rijk over de hoogte van de algemene uitkering aan de gemeenten, maar dat de mei circulaire 2013 veel roet in het eten zal gooien. Hel en verdoemenis wordt er gepredikt, maar we zijn echt niet vergeten dat Van Montfoort dat ook v\u00f3\u00f3r september vorig jaar deed en dat het uiteindelijk dan toch wel gewoon mee is gevallen.\n\nHet is duidelijk dat men een rookgordijn optrekt om te verbloemen dat de slechte financi\u00eble situatie, waarin dezelfde 'men' Westvoorne gedurende de laatste drie jaar plus heeft gemanoeuvreerd, niet zo zeer iets te maken heeft met de kortingen op de algemene uitkering aan het gemeentefonds, maar in de eerste en, je zou gerust kunnen zeggen ook in de laatste plaats, met het abominabele financi\u00eble beleid en beheer van de centjes van dit college! De invloed van de de gigantische en onverantwoorde uitgaven, die college en coalitie categorisch goedgekeurd en uitgevoerd hebben de laatste jaren, op het weerstandsvermogen en het vermogen van Westvoorne is meer dan een ordegrootte groter dan de invloed van de maatregelen die het rijk genomen heeft en nog gaat nemen. Ter gedachtenbepaling: er is meer dan 10 miljoen euro uitgegeven aan het vermaledijde glasplan van Klok en we hebben er niets voor teruggekregen. En eentje in de categorie 'een onsje minder' maar toch een bedrag dat velen van ons naar warmere oorden zou doen vertrekken: er is 2 miljoen uitgegeven aan De Rots en het gras moet er nog steeds gemaaid worden. En zo is er een lijst van strategische en financi\u00eble miskleunen, welke de Partij Westvoorne gedurende de laatste drie jaar voortdurend aan de kaak heeft gesteld.\n\nGedurende deze commissievergadering werden door de PW onder meer de onderstaande vragen gesteld. Het zal niemand verbazen, dat er geen goede antwoorden op kwamen. De wethouder verschool zich achter drie ambtenaren, maar ook daardoor werd het niet duidelijker. Men wil nu eerst de mei circulaire afwachten en ondertussen de raad bij blijven praten in sessies zoals deze 4 februari commissie. Wij noemen dat 'praatjes pot' en wij zijn daar niet van gediend. Men wenst de 2013 mutaties, die bekend zijn, nog niet als begrotingswijziging te verwerken, men wenst de financi\u00eble ontwikkelingen en status niet formeel te rapporteren en men wenst nu zelfs de kadernota af te schaffen!!! Dat laatste werd in een slecht uitgevoerd en duidelijk voorgekookt een-tweetje tussen Van Montfoort en partijgenoot Dukker opgevoerd en met applaus door de coalitie begroet. Wij vinden dit schandalig en weinig professioneel en de fractie van de Partij Westvoorne neemt daar afstand van. Het laatste woord is er nog zeker niet over gezegd.\n\nDe door Emma van Blom en Jeroen Noordermeer gestelde vragen en gemaakte opmerkingen:\n\n 1. Wat is het doel van deze toelichting \u2018Stand van zaken financi\u00ebn\u2019?\n\n 2. Laten de cijfers, vergeleken met die in de Begroting 2013, niet een gunstiger beeld zien? \n\n 3. Waarom worden de positieve mutaties nu niet verwerkt? \n\n In euro\u2019s: + 38.000 voor boekjaar 2010, +7.000 voor boekjaar 2011, +4.500 voor boekjaar 2012 en + ruim 77.000 voor 2013!! \n\n Er wordt gezegd dat de onzekerheid nog te groot is! Welke onzekerheid vragen wij ons af? Dat werd ook gezegd over de september en december circulaires. Die zijn nu bekend en alles valt mee! \n\n Wij vinden dat we niet moeten wachten tot nu ook de mei circulaire op tafel ligt, n\u00fa de mutaties voor 2013 verwerken graag, zodat we weten waar we staan als gemeente. Zo mogelijk ook voor de jaren 14/15/16 daarna!! \n\n 4. En waar staan we los van deze kleine door het Rijk veroorzaakte rimpel! \n\n De negatieve invloeden van ons eigen beleid lijken ons veel groter: \n\n - het schuiven tussen budgetten\n\n - het in stand houden van te veel reserve potten\n\n - het cijferen ten behoeve van het weerstandsvermogen en daarbij de werkelijkheid uit het oog verkiezend\n\n - het schuiven met doorberekende uren\n\n - het goedkeuren en uitvoeren van verlies gevende projecten, want hoe staat het nu met de projecten die met het woonbedrijf mee verkocht zouden worden\n\n - het in fietsen van goedkeuringen in rapportages als begroting, kadernota en bestuursrapportage \n\n - het ontbreken van continu\u00efteit tussen de verschillende rapportages\n\n 5. Waarom worden er in bijlage 1 blz. 1 plotseling cumulatieve getallen gegeven? \n\n 6. Zijn door de meevallers de stelposten en de doorgevoerde bezuinigingen niet veel te groot?\n\n 7. In bijlage 3 noemt Deloitte een aantal voor de jaarrekening controle 2012 belangrijke en noodzakelijke zaken:\n\n- actualiseren van exploitatieopzetten van per 31 dec 2012 in exploitatie zijnde gronden\n\n - een voorzienig treffen of de bestaande voorziening aanvullen voor complexen die mogelijk met een verlies worden afgesloten\n\n - herzien calculaties intern of door een externe deskundige kritisch te laten beoordelen, \n\n dat wil zeggen:\n\n - het beoordelen van projectdocumentatie (dossiers!!) \n\n - de onderbouwing van gehanteerde uitgangspunten en gebruikte parameters\n\n - de onderkende risico\u2019s en claims \n\n - de doorrekening van verschillende scenario\u2019s\n\n - de analyse van de afwijkingen ten opzichte van de eerdere versies\n\n - de juiste berekeningswijze en de raadsbesluiten inzake het project en de bijdragen hieraan\n\n \n\nN.B. De PW roept dit nu al jaren! Wat gaat de wethouder hier nu mee doen??? \n\n \n\n8. Wat betreft het BTW compensatiefonds, de wet HOF en het schatkistbankieren heeft de VNG een onderhandelingsakkoord opgesteld en daarover een akkoord bereikt met het kabinet. Heeft Westvoorne hierover meegestemd? Tot en met 31 januari! \n\n Let op: 307 gemeenten hebben gestemd 192 voor en 115 tegen \n\n 21% niet gestemd worden opgeteld bij de voorstemmers\n\n TOTAAL 73 procent voor", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=260&terug=1", "body": "De laatste jaren is de gemeentelijke samenwerking op Voorne-Putten uitgebreid. Westvoorne werkt op op een aantal terreinen samen met \u00e9\u00e9n of meerdere gemeenten in de regio. Dit is ook nodig om taken goed en effici\u00ebnt uit te kunnen voeren. Ook herindeling is een thema dat in onze regio leeft. In Bernisse en Spijkenisse zijn plannen om te gaan fuseren. Bij onze zuiderburen, op Goeree-Overflakkee, zijn per 1 januari de 4 gemeenten opgegaan in \u00e9\u00e9n gemeente. In Den Haag wordt in het kabinet gesproken over de wens om gemeenten minimaal 100.000 inwoners te laten hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=253&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn is zaterdag 26 januari 2013 wederom geopend. Westvoornaars worden van harte uitgenodigd om in een prachtige omgeving en in een ontspannen sfeer het gesprek aan te gaan over politieke thema\u2019s.\n\nEen ander thema, dat binnenkort in de commissie ABZ aan de orde zal komen, is de brandveiligheid in de diverse zorginstellingen binnen onze gemeente. Ook dit onderwerp haalde in bredere zin het nieuws, vanwege enkele incidenten waarbij slachtoffers te betreuren vielen. Hoe is de situatie in Westvoorne? Wat kunnen we met zijn allen doen, wat moeten we doen, om de veiligheid van deze extra kwetsbare groep inwoners zo goed mogelijk te garanderen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=257&terug=1", "body": "Wij hebben ons verbaasd over de beantwoording van onze schriftelijke vragen over dit agendapunt, aangezien die niet in lijn zijn met hetgeen de wethouder in de commissie gezegd heeft. In de commissie stelde de wethouder dat er een bedrag van anderhalve ton vrij zou vallen door, laat ik het maar zo noemen, \u2018wat geschuif met subsidiegeld\u2019. Op mijn vraag over de reservering van dat bedrag voor de ontwikkeling van het dorpsplein Rockanje, antwoordde hij dat dat niet mogelijk was, omdat het gebruikt moest worden voor een tekort op de Leemerhof. In zijn schriftelijke beantwoording op vragen hierover stelt hij dat het project Leemerhof geen tekort kent. De geluidsband van de commissievergadering zal hier uitkomst moeten bieden. Wij hebben daar al om gevraagd, wij zullen die beluisteren en hier dan later op terugkomen. \n\n Wat nu echter wel duidelijk geworden is uit de schriftelijke antwoorden is dat de ondergrondse waterberging een tijdelijke voorziening is omdat de oorspronkelijk geplande waterberging voorlopig van de baan is aangezien SOR en Delta vooralsnog hun deel van het project niet gaan realiseren. Of en wanneer dat wel het geval is, is voorlopig niet duidelijk.\n\n Oorspronkelijk zouden SOR en Delta de waterberging van het totale plan betalen (dat maak ik tenminste op uit de ontvangen antwoorden op). Blijkbaar was er dus door de gemeente niet gebudgetteerd voor de waterberging van de Leemerhof, behalve dan voor een zoals in de beantwoording staat \u2018kwalitatief slecht beheersbare vijver\u2019. Overigens raar om daarvoor geld te reserveren. Met andere woorden, de vraag is of er, nu SOR en Delta niet mee doen, wel degelijk een tekort is, omdat er blijkbaar niet gebudgetteerd is voor een kwalitatief goede waterberging. Of zie ik dat verkeerd?\n\nIn conclusie stellen wij vast, dat we nu dus van subsidiegeld een \u2018tijdelijke\u2019 ondergrondse waterberging krijgen en daar bovenop een vitaliteittuin.\n\n In principe hebben wij daar geen probleem mee, behalve dan dat het hele voorstel weer bulkt van onduidelijkheden, zoals:\n\n 1. Wat is tijdelijk? \n\n 2. Stel SOR en Delta haken helemaal af, is die tijdelijke aanleg dan kwalitatief goed genoeg voor een permanente oplossing?\n\n 3. Hoe zit het met de geplande verbinding in het kader van waterberging tussen het project Patrijzenlaan/Fazantenlaan en de Vijf Bladeren, nu er gekozen wordt voor deze tijdelijke ondergrondse waterberging? \n\n 4. Wat zijn de kosten van het onderhoud van de vitaliteittuin (mevrouw Langendoen heeft daar in de commissie ook al naar gevraagd) en van de waterberging? \n\n Zonder duidelijke antwoorden op deze vragen kunnen wij helaas niet instemmen.\n\n \n\nTenslotte zou ik willen vragen wanneer er eindelijk eens een plan ontwikkeld wordt waarmee subsidie aangevraagd kan worden voor de realisatie van een aantrekkelijk dorpscentrum Rockanje.\n\nConclusie:\n\n De beantwoording door wethouder Van Lith maakt zaken helaas niet duidelijker. We kunnen ons toch niet aan de indruk onttrekken, dat er een warrig verhaal wordt opgehangen om een aantal dingen te verbloemen: \n\n - Dat het project Leemerhof niet gebudgetteerd had voor een waterberging om de simpele reden dat Delta en SOR dit financieel aan boord hadden genomen in het totale Fazano project (Fazanten-/Patrijzen-/Rialaan)? Wij denken het, maar wij weten het niet! \n\n - Of er dan echt aan de stadsregio om geld gevraagd is voor zowel de vergeten waterberging (=het budget tekort) als de vitaliteittuin? Wij vragen nu om bewijs, maar we weten het nog niet! \n\n - Hoe het waterhuishoudingprobleem van de Vijf Bladeren, dat meegenomen zou worden in de waterberging van het Fazano project, nu opgelost gaat worden? Wij weten het echt niet!\n\n - Wat er gebeuren moet met de waterberging als het Delta/SOR gedeelte van het Fazano project in de toekomst toch doorgaat? Joost mag het weten! \n\n - Of de stadsregio blij zal zijn wanneer ze zouden vaststellen dat de helft van hun subsidie gebruikt wordt om een financieel tekort weg te werken? Ook dat weten wij niet, maar wij hebben zo onze twijfels!\n\n - Of de gemeente Westvoorne blij zal zijn wanneer ze in de toekomst zouden vaststellen dat de onderhoudskosten van deze hybride installatie aanzienlijk hoger zijn dan het bedrag dat nu niet is uitgerekend? Wij weten het niet, maar we vragen ons af waar dat geld dan weer vandaan zou moeten komen!\n\nHet zou toch wel prettig zijn als er eens een keer recht door zee, accuraat, concreet en in detail aan de raad gepresenteerd zou worden hoe zaken in elkaar steken. Zodat wij een even zo concreet en accuraat oordeel kunnen vormen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=263&terug=1", "body": "Betoog Emma van Blom over Bestemmingsplan Dorpsgebied Rockanje Noord:\n\n Wij hebben in de commissie van november 2012 toen dit BP besproken werd, gevraagd waarom er geen wijzigingsbevoegdheid voor de locatie achter de Zeeman, de gemeentewerf en de percelen ten noorden van de Swinshoek (de Vestahof) opgenomen is, terwijl dat wel gedaan is voor de locatie Rabobank. Het antwoord was toen dat dat moeilijk was, omdat er nog geen concrete plannen voor die locaties zijn terwijl de wijzigingsbevoegdheid voor de Rabobank ook al bestond in het vorige BP. \n\n We vinden dat een beetje een vreemd antwoord. Het klopt namelijk dat een wijzigingsbevoegdheid onderbouwd moet worden (dat is kennelijk duidelijk geworden uit de vernietiging door de RvS van het BP zeegebied), maar dat geldt ook voor een wijzigingsbevoegdheid die overgenomen wordt uit een vigerend BP. Ook dat moet duidelijk geworden zijn uit diezelfde uitspraak van de RvS.\n\n Aangezien de eventuele stedelijke functies, die met de wijzigingsbevoegdheid van de locatie Rabobank mogelijk zijn, volledig overeenkomen met de eventuele functie bij De Zeeman en de Vestahof, zien wij niet in dat de onderbouwing voor de wijzigingsbevoegd van de Rabobank niet gebruikt kan worden voor de twee andere locaties. Of wil de wethouder daar iets heel anders en wat dan wel? Wij kunnen ons niet voorstellen dat er nog meer functies zijn, die benoemd zouden moeten worden.\n\nDan wil ik kort ingaan op een aantal punten uit de zienswijzen:Indieners 2 merken op dat er vroeger onderscheid gemaakt werd tussen drie gebieden (p.6 bovenaan). Doordat uit het voorliggende plan deze drie kenmerken geschrapt worden gaan de verschillende karakters van deze drie gebieden verloren.De PW is het met deze observatie eens. We maken er met ons streven naar vereenvoudiging een eenheidsworst van en dat terwijl alle partijen het dorpse karakter van onze woonkernen zo hoog in hun vaandel hebben staan. Blijkens het antwoord van het college is de wethouder het daar niet mee eens.Dat de beantwoording rammelt blijkt ook uit het antwoord op het bezwaar dat gemaakt wordt aan het gelijkstellen van een woning van 6m hoog met een plat dak aan een woning met een goothoogte van 4 m met een kap (nokhoogte 6) (p.6.c). Het antwoord luidt (p.8.c): Een woning met een platte afdekking van 6 m hoog wijkt niet wezenlijk af van een woning van 4m met een kap. Maar de volgende zin luidt: Weliswaar is een woning met een platte afdekking niet vergelijkbaar met een woning met een kap.De PW vindt daar het volgende van: Wat er in de eerste zin gesteld wordt, wijkt compleet af van hetgeen in de tweede zin staat. Als iets niet wezenlijk afwijkt, is het namelijk wel vergelijkbaar.Wij vinden het een beetje kinderachtig om een zienswijze niet in behandeling te nemen als hij 1 dag te laat afgegeven is, terwijl die wel in behandeling genomen wordt als hij 1 dag te laat door de post bezorgd wordt. Nog kinderachtiger vinden wij, dat er gesteld wordt dat er een ambtshalve wijziging ingevoerd wordt, n.a.v. die zienswijze en er dan bij te zetten dat dat niet n.a.v. die zienswijze gebeurd is.Daarnaast klopt er volgens ons iets niet met die wijziging (p.12 alinea 6). Het gaat om de laatste zin \u2018 De aanpassing in het digitale bestand heeft voor het zicht geen gevolgen voor de plankaart\u201d. Dat lijkt ons onmogelijk, tenzij de omissie alleen in de digitale versie zou zitten (en dat lijk ons ook onmogelijk). Kortom de plankaart dient aangepast te worden.\n\nWij willen wel het volgende voorstel doen er vanuit gaande dat het BP ook zonder onze steun vastgesteld zal worden: Laten we halverwege de volgende raadsperiode deze plannen evalueren. Laten we in kaart brengen wat de gevolgen van het gebruik van deze Bestemmingsplannen zijn. Bijstellen zal moeilijk zijn, maar als we deze evaluatie aankondigen, kan de eventuele schade beperkt worden. Een onderdeel van die evaluatie zou dan een gesprek met de indieners van alle zienswijzen, zowel op de BP als op de Welstandsnota moeten zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=255&terug=1", "body": "Afgelopen maandagavond vergaderde de raadscommissie, die onder leiding van Emma van Blom de toekomstmogelijkheden van het gemeentelijk woonbedrijf onderzoekt, voor de eerste maal in haar bestaan. Zowel over het werkplan als het over het vergaderschema voor het komende half jaar werd op constructieve wijze overeenstemming bereikt. \n\n\n\n- Wat zijn de gevolgen van het regeerakkoord voor gemeentelijke woonbedrijven in het algemeen?\n\n - Is er samenwerking mogelijk met andere partijen, bijvoorbeeld in de vorm van inkopen van diensten? Zo ja, welke diensten kunnen we dan inkopen en welke blijven we zelf doen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=259&terug=1", "body": "- de Raad van Westvoorne in 2007 unaniem een motie van het CDA heeft aangenomen waarin het college werd opgeroepen doelen Smart (Specifiek meetbaar acceptabel realistisch tijdgebonden) te formuleren;\n\n \n\n- in de huidige raadsperiode de Raad zich eerder heeft uitgesproken over het belang van het Smart formuleren van besluiten, voornemens en doelstellingen,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=265&terug=1", "body": "Tijden veranderen en met steeds maar weer nieuwe bezuinigingen wordt er nogal wat gevraagd van de gemeente. Waar andere afdelingen ondanks crisis en krimp nog willen vasthouden aan een \u2018gezonde ambitie\u2019 om bijvoorbeeld 600 woningen te bouwen voor leegstand, wordt bij inwonerszaken hard gewerkt om alle nieuwe ontwikkelingen zo goed mogelijk te volgen en het hoofd te bieden.\n\n \n\nVanavond stond het beleidsplan 2013 Participatiebudget op de agenda. Net als vorig jaar, is 2013 een overgangsjaar, in afwachting van nieuw \u2018definitief\u2019 beleid. Dat krijg je nu eenmaal als een regering valt en er bovendien flink bezuinigd moet worden. Inzet blijft maatwerk leveren om iedereen zo veel mogelijk mee te laten doen op de arbeidsmarkt. \n\n De werkloosheidscijfers zijn vorig jaar flink gestegen en stijgen nog steeds. Dat zal ook zijn effect hebben op het aantal bijstandsgerechtigden, zeker met de huidige regelgeving rond werkloosheidsuitkeringen. \n\n Voor het komende jaar wordt het beleid van 2012 grotendeels voortgezet, met een aantal aanpassingen. Dat beleid, en de manier waarop het werd uitgevoerd, was niet slecht, maar er blijft ruimte voor verbetering.\n\n \n\nZo heeft de PW al bij verschillende gelegenheden aangedrongen op een grotere rol van de gemeente zelf als (tijdelijke) werkgever voor mensen die elders moeilijk aan het werk komen. Ook nu wilde de wethouder er niet op ingaan. Er zijn gesprekken gaande met derde partijen, er is een contract met de Catharinastichting, maar waarom niet zelf het goede voorbeeld geven?! Als overheid hebben we daarin misschien een grotere maatschappelijke taak dan het bedrijfsleven, of in ieder geval een belangrijke voorbeeldfunctie.\n\n De PW overweegt een motie over dit onderwerp, om de wethouder aan te zetten tot echte actie. En het is natuurlijk belangrijk (zoals met heel veel onderwerpen) om de blik wat breder te richten. Het helpt bijvoorbeeld niet om werkzaamheden in de groenvoorziening weg te bezuinigen, nog even los van het effect op de schoonheid van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=264&terug=1", "body": "Betoog PW over het Bestemmingsplan Sanering Glastuinbouw Westvoorne:\n\n Wij maken ons bezorgd om een aantal punten die door indieners van zienswijzen naar voren gebracht zijn:\n\n 1. Indiener 1 stelt dat de voorgestelde woningbouw schadelijk kan zijn voor het exploiteren van de camping aldaar. Dat bezwaar wordt volgens ons wel erg gemakkelijk weggewoven.\n\n 2. In de zienswijze van de VVBV wordt gesteld dat volgens de Geurwet woningen minimaal 100 m van het bouwvlak een agrarisch bedrijf moeten blijven (p.12). Het antwoord wat daarop gegeven is, is veel te gemakkelijk (p.13).\n\nDe wethouder zegt toe een en ander heel zorgvuldig uit te zullen zoeken. Ten aanzien van de inspraak van de heer Conijn, \u00e9\u00e9n van de bewoners van de Lodderlandsedijk, heeft de wethouder toegezegd de bezwaren van de heer Conijn in het overleg met de projectontwikkelaar en de eigenaar aan de orde te zullen stellen. De raad zal, voorfgaande aan de besluitvorming over dit plan, in de raad van 19 februari 2013, over de uitkomsten van dit gesprek op de hoogte gesteld worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=266&terug=1", "body": "Nog zo\u2019n bezuinigingsmaatregel die zijn effect zal hebben op de aantrekkelijkheid van onze gemeente is het afschaffen van de subsidieverordening voor gemeentelijke monumenten. \n\n Als reden voor intrekken van de verordening wordt het volledig en structureel wegbezuinigen van het budget genoemd. Een simpel gevalletje van oorzaak en gevolg volgens de coalitie. Een hamerstuk.\n\n Wij denken daar iets anders over.\n\n\n\n Ten eerste is ten tijde van de bezuinigingen niet of nauwelijks inhoudelijk ingegaan op de inhoud van de verordening. Natuurlijk, de PW heeft het naar voren gebracht als onderdeel van ons amendement rond de bezuinigingen, maar door de coalitie werd zoals te doen gebruikelijk niet of nauwelijks inhoudelijk gereageerd. De opmerking van CDA-er Vriend dat we dan maar tijdens de begrotingsbehandeling de discussie aan hadden moeten gaan is dan ook te zot voor woorden. Als het om de inhoudelijke discussie gaat, geeft de bende van 8 immers nooit thuis, hoe hard we ook proberen.\n\n Maar er zou sowieso aanleiding moeten zijn om nader in te gaan op de afschaffing van de verordening. Zo is er veel onduidelijkheid over de cijfers. We hebben met het wegbezuinigen van de subsidie 4.695 euro per jaar bespaard, maar nu blijkt dat er zo\u2019n 20.000 euro per jaar werd uitgegeven de laatste tijd. Ook is er nog een reserve van dik 175.000 euro, zodat we zelfs na de bezuiniging de verordening nog een jaar of 8, 9 zouden kunnen blijven uitvoeren. We hebben het diverse keren naar voren gebracht, maar dacht u dat er iemand inhoudelijk reageerde? Welnee.\n\n\n\n Die reserve, daar zou het wel eens om te doen kunnen zijn. Immers met het schrappen van de verordening komt er dan 175.000 euro vrij die kan worden toegevoegd aan de algemene reserve. De bodemloze put van financieel expert Van Montfoort.\n\n Dan is er nog een kwestie: de lusten worden geschrapt, maar de lasten blijven. De gemeente blijft eisen stellen aan eigenaren en bewoners van gemeentemonumenten, zonder er iets tegenover te stellen. Zo kennen we hen weer. Er wordt volstrekt niet inhoudelijk ingegaan op de verdere reikwijdte van de verordening. Staat het eigenaren/bewoners van gemeentelijke monumenten nu vrij om te doen wat ze willen met hun beeldbepalende panden ? Zijn de redenen waarom we deze verordening ooit hebben ingesteld nu helemaal niet meer valide? Waarom niet? \n\n\n\n Ook dit punt gaf voor de coalitieleden geen aanleiding er eens over te praten, laat staan na te denken. D66-er Wim Hartog wilde dan nog wel zeggen dat de monumentenverordening als geheel nog eens tegen het licht gehouden moest worden en vanuit de VVD kwam de suggestie om dan maar bij het rijk aan te kloppen voor subsidie. Afschuiven maar, de wethouder heeft zakgeld nodig.\n\n Door een inwoner was de suggestie gedaan eens te kijken of participatie verbonden zou kunnen worden met het uitvoeren van werkzaamheden in het kader van de subsidieverordening. Het mes aan twee kanten laten snijden zogezegd. De gemeente verstrekt subsidie, op voorwaarde dat werkzaamheden worden uitgevoerd door lokale bedrijven, aan te wijzen door het college, waarbij ook mensen kunnen worden ingezet in het kader van het participatiebeleid. Geen gek idee en op zijn minst het bespreken waard. De wethouder had het er niet over en met 4 coalitiepartijen die het hele onderwerp af wilden doen als hamerstuk, leek een discussie niet echt zinvol. Ook hier beraden we ons op een motie, hoewel er een aantal haken en ogen aan zo\u2019n maatregel zitten en het bovendien lijkt dat de 8 toch alweer besloten hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=272&terug=1", "body": "Dit 'Beleidsplan 2013 Participatiebudget gemeente Westvoorne' is bestemd om mensen die afhankelijk zijn van deze voorzieningen te begeleiden naar financi\u00eble onafhankelijkheid, te investeren in duurzame uitstroom uit de uitkeringssituatie en te voorkomen dat sociaal isolement optreedt. Het aantal werklozen in Westvoorne stijgt met 16%, dus we moeten blijvend alert en actief zijn in dit dossier. Het uitgangspunt van de Partij Westvoorne is dat meedoen beter is dan aan de kant staan en dat werken te verkiezen is boven een uitkering te ontvangen, in welke tijdgeest dan ook.\n\nBegeleiding van mensen, met een korte of lange afstand naar de arbeidsmarkt, is maatwerk. Een goede begeleiding is van cruciaal belang. Er wordt door de gemeente nauwelijks meer gebruik gemaakt van re-integratiebureaus om mensen aan het werk te helpen, de gemeente begeleidt zelf de mensen. Dat is mooi. Ik heb de wethouder tijdens de commissie gevraagd of de gemeente ook zelf arbeidsplaatsen cre\u00ebert in Westvoorne. Actief werkgevers benaderen en leren kennen. De wethouder gaf aan een aantal projecten te bezoeken, maar ik heb niet begrepen of dit ook in Westvoorne gebeurt. Of vergis ik mij?\n\n Hiervoor is het nodig om lokaal en een stappenplan op te stellen om dit te bereiken. Dat geldt vanzelfsprekend ook voor werkzoekenden die aangewezen zijn op loondispensatie of die op een andere manier minder eenvoudig zelf een baan kunnen vinden. \n\n Daartoe wil ik een motie indienen zodat de raad inzicht krijgt dat werkelijk alle mogelijkheden die tot onze beschikking staan gebruikt worden bij het weer aan werk helpen van mensen. Dus een plan dat verder gaat dan het benoemen van mogelijkheden en voornemens die overigens goed beschreven staan in dit beleidsplan. Dus hoe gaat de gemeente dit concreet organiseren?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=273&terug=1", "body": "Vorig jaar is met acht tegen zeven besloten om het budget met 4600 euro terug te brengen (bezuinigingen) en de regeling daarnaast vanuit de reserve uit te voeren. Wij vragen ons af waarom dit laatste deel van het besluit nu niet gehandhaafd wordt en de regeling uitgevoerd blijft worden vanuit de reserve?! Naar verwachting kunnen we dan nog 10 tot 15 jaar vooruit en wellicht zijn de tijden dan veranderd?! De overwegingen die ooit golden voor het instellen van de regeling zijn er toch nog steeds??\n\n De bezuiniging was in oktober al aangekondigd en reeds toen hebben PW en D66 opmerkingen gemaakt over de lusten en lasten. Echter nu, een half jaar later, worden alleen de lusten afgeschaft en over de lasten wordt niets gezegd.\n\n \n\nHet voorstel van de PW is om de verordening te handhaven en deze te financieren vanuit de reserve (eventueel de verordening aanpassen, indien nodig.)\n\n \n\nOverigens is door een burger een schriftelijk voorstel ingediend om deze verordening te koppelen aan een ander punt dat op de agenda staat, het participatiebeleid. Wil de wethouder daar nog op reageren?\n\nHij vergeet te zeggen dat de ge meenteli jke geldnood een direct gevo g is van het slechte beleid van de afg open jaren en wanneer raadslid Huisman Groenwegen en collega V an Montfoort direct de vraag stelt of ze kunnen bevestigen of ontkennen dat d", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=269&terug=1", "body": "besloot dan ook enkele maanden geleden om 'orde op zaken te gaan stellen'. Zij diende het verzoek in om een adviesorgaan van het college van B&W te mogen worden in plaats van van de gemeenteraad. Vervolgens besloot zij met alle politieke fracties in contact te treden om van gedachten te wisselen over deze situatie.\n\n\n\n \n\nDe raad van de gemeente Westvoorne in vergadering bijeen op 19 februari 2013,\n\n \n\noverwegende dat:\n\n - in de raadsvergadering van 26 mei 2009 de Verordening Jeugdraad vastgesteld is;\n\n - in artikel 2 en 10 van deze verordening gesteld wordt, dat de Jeugdraad gevraagd en ongevraagd advies uit kan brengen aan de Gemeenteraad over alle zaken die jongeren aangaan; \n\n - in de verordening niet geregeld is op welke wijze er, voorafgaand aan het uitbrengen van bovengenoemd advies, overleg tussen Jeugdraad en Gemeenteraad plaatsvindt;\n\n - in de verordening niet geregeld is op welke wijze de Jeugdraad ge\u00efnformeerd wordt over jeugd- en jongerenzaken die in de Gemeenteraad behandeld worden,\n\n \n\n is van mening dat:\n\n - er geen sprake is van goede samenwerking tussen de Jeugdraad en de Gemeenteraad;\n\n - mede daardoor de Jeugdraad niet betrokken wordt bij het opstellen van beleid inzake jeugd- en jongerenzaken, \n\n \n\nspreekt uit het wenselijk te achten:\n\n - een betere samenwerking tussen de Jeugdraad en de Gemeenteraad tot stand te brengen;\n\n - de vergaderstukken van de Gemeenteraad/raadscommissies digitaal toe te zenden aan de leden van de Jeugdraad;\n\n - het presidium in overweging te geven om, bij de vaststelling van de concept-agenda\u2019s van de commissievergaderingen, twee leden van de Jeugdraad deel te laten nemen aan de discussie in een raadscommissie over onderwerpen die te maken hebben met jeugd- en jongerenzaken,\n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=262&terug=1", "body": "Het onderwerp 'brandveiligheid in zorginstellingen' is al enkele malen rondgeslingerd tussen de commissies BZM en GG om de simpele reden dat de uitleg er over onduidelijk was en bij de verkeerde portefeuillehouder terecht was gekomen. Het zal nu nog een keer in de raad terug moeten komen en hopelijk zal er dan overeenstemming worden bereikt over de gewenste aanpak.\n\n- Er werd toen te elfder ure door de VVD een rammelend amendement ingediend om het CDA mee te krijgen\n\n - Een amendement van artikel 6, lid 2 en 3, waarbij de beperking tot ontheffing aan slechts 1 winkel en de voorwaarde van openingstijd vanaf 16.00 uur geschrapt zouden worden, biedt uitkomst. Het college kan dan ontheffing verlenen aan de 2 supermarkten waar het om gaat, maar het blijft onduidelijk waarom slechts 1 winkel vanaf 16 uur ontheffing zou moeten krijgen.\n\n - Nieuwe wetgeving die verruiming sowieso zal toestaan komt er aan (overigens is het dan nog steeds aan de raad om in meerderheid hierover te beslissen.)\n\n - De afweging moet worden gemaakt of we deze wetgeving afwachten, of dat februari en maart het verschil gaan maken voor de 2 supermarkten in Oostvoorne waar het nu om gaat.\n\n - Vraag is nog steeds wat de VVD nu eigenlijk wil.\n\n - De huidige situatie is ook niet duidelijk: in de bijlagen is er een ambtelijk advies om 11 zondagen extra aan Emte toe te wijzen en AH tot eind 2013 als avondwinkel (vanaf 16 uur \u2013 art 6) de gelegenheid te bieden open te gaan. AH heeft dit een periode gedaan, maar is daar ogenschijnlijk nu weer mee gestopt? Wat heeft het college met dit advies gedaan?\n\n - Vanuit de ambtenaren wordt aangegeven dat de raad art 10 zou kunnen wijzigen, maar waarom niet artikel 6 wijzigen? \n\n - Vorig jaar hebben wij (ongeveer) gezegd: het zou goed zijn het komende jaar serieus werk te maken van de ontwikkeling van een visie op winkelen in Westvoorne, o.a. in samenspraak met winkeliers; maak een totaalplan waarin ook de zondagopenstelling bekeken wordt en bepaal in gezamenlijkheid de toegevoegde waarde en de randvoorwaarden die nodig zijn om er een succes van te maken.\n\n\n\n Over het onderwerp 'Brief gemeente Bernisse over gemeentelijke herindeling' zijn we het als PW eens met het college besluit dat zegt er op dit moment g\u00e9\u00e9n intentie bestaat om de procedure te starten om 1 gemeente Voorne-Putten in de volgende bestuursperiode (2014-2018) te gaan vormen. Natuurlijk zullen wij in alle aanwezig fora als Partij mee blijven denken over de bestuurlijke toekomst van Westvoorne. Op maandagavond 18 februari is er bijvoorbeeld een openbare bijeenkomst in De Man in Oostvoorne, waarbij het plan is dat gemeentebestuur en inwoners in gesprek gaan over gemeentelijke samenwerking en herindeling.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=274&terug=1", "body": "Voor de tweede bijeenkomst van deze commissie, die onder voorzitterschap staat van Emma van Blom, was afgesproken allereerst de status quo van het Woonbedrijf (WB) in kaart te brengen. Daarbij zou het gaan om de vraag hoe het WB draait en om vast te stellen hoe het bedrijf er bedrijfsmatig c.q. financieel voorstaat en als verhuurder c.q. huisbaas presteert. Tegelijkertijd zou in kaart gebracht worden welk problemen er zijn, niet alleen in bedrijfsmatig opzicht, maar ook met betrekking tot de verplichtingen als verhuurder en eventueel aangaande de bestaande woningvoorraad of de nog te realiseren projecten. Ook de mogelijke samenhang met het nieuwe Regeerakkoord zou geanalyseerd worden.\n\nDe heren Hartog en Noordermeer hadden voorafgaande aan de vergadering een aantal schriftelijke vragen bij de HV neergelegd. Uit de daarop ontvangen antwoorden en uit het gesprek gedurende deze bijeenkomst met de heer Van der Veen en mevrouw van de Griend van de HV kwam een aantal problemen naar voren. \n\n De HV vindt het moeilijk om het WB als een professioneel bedrijf te zien, omdat het voor hen niet duidelijk is bij wie de verschillende taken en verantwoordelijkheden liggen en hoe de organisatie opereert. Verder heeft de HV gedurende de laatste vijf jaar in een aantal opzichten, zoals bijvoorbeeld het nakomen van de afspraken omtrent energie besparende maatregelen voor de huizen, een verslechtering van de dienstverlening waargenomen. De samenwerkingsovereenkomst tussen de gemeente en de HV zou dan ook niet optimaal nageleefd worden en een inhaalslag wordt door de HV zeer gewenst. \n\n De samenwerkingsovereenkomst zal aan de commissieleden ter informatie worden toegezonden. Verder stelde de HV dat bij verhuur aan nieuwe huurders de huren naar het landelijke gemiddelden van 75% (op dit moment is dat ca. 65%) van de maximale huurprijs mogen stijgen.\n\nUit de presentatie van de heer Gras en het gesprek met wethouder Mulder, de heren Gras en van der Wurff van het projectteam WB en uit de Productraming 2013 van het WB kwam als belangrijkste punt naar voren, dat de scheiding tussen het WB en de gemeentelijke algemene dienst (AD), organisatorisch en financieel, onduidelijk is. Het gevolg daarvan is onder andere dat het moeilijk is om vast te stellen of het WB een gezond bedrijf is. \n\n Staande de vergadering werden in die context door mevrouw Langendoen en de heren Hartog en Noordermeer een aantal scherpe en zeer ter zake doende vragen gesteld. Deze vragen zullen, eventueel aangevuld met andere vragen, door de commissieleden zo spoedig bij de griffier ingeleverd worden. Wethouder Mulder zal de antwoorden op de gestelde vragen plus alle cijfers, die nu ontbreken maar nodig zijn om tot een conclusie te komen, per de volgende commissievergadering van donderdag 21 maart aanleveren.\n\nIn de volgende commissie vergadering is de heer Linders van de Vereniging Nederlandse Gemeenten (VNG) uitgenodigd om uitleg te geven over de mogelijke gevolgen van het Regeerakkoord voor gemeentelijke woonbedrijven. Daarnaast zullen in die vergadering opnieuw de bedrijfsgegevens van het WB besproken worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=270&terug=1", "body": "De zienswijze van indiener 3, Houd Rockanje Laag, is niet in behandeling genomen, omdat, zo werd gesteld, indiener 3 de zienswijze een dag te laat had ingediend. Wij hebben er begrip voor dat zienswijzen binnen de daarvoor gestelde termijn ingediend moeten worden, hoewel we het een beetje kinderachtig vinden dat een zienswijze die op de laatste dag op de post gedaan wordt en dus pas de dag daarna ontvangen wordt wel in behandeling genomen wordt maar eentje die 1 dag te laat afgegeven wordt niet. Nu er zo\u2019n gedoe over is ontstaan zal de rechter er wel weer aan te pas moeten komen of dat allemaal zo kan. Het is dan wel raar dat tegen die rechter gezegd moet worden dat er verschillende termijnen in omloop zijn in Westvoorne. Zo heeft \u00e9\u00e9n van de indieners van een zienswijze op de Nota Ruimtelijke kwaliteit, die eveneens om uitstel gevraagd had een termijn van 14 dagen gekregen, gerekend vanaf de dag waarop de uitstelbrief is verzonden. Uiteindelijk werd er zelfs een termijn van 16 gehanteerd. De uitstelbrief die indiener 3 (dit BP) ontvangen heeft, is gedateerd 6 december. Welnu, 6 december plus 14 dagen is 20 december en niet 18 december. Wij vinden niet dat de ene indiener 16 en een andere 12 dagen gegeven kan worden. Als we zo voor de uniformiteit van regels zijn, dan ook graag wanneer het om termijnen gaat.\n\nOverigens is het ook zo dat een gemeentebestuur niet verplicht is een zienswijze niet ontvankelijk te verklaren. Nee, zij k\u00e1n daartoe besluiten, maar hoeft dat niet te doen... \n\n Wij zouden graag zien dat de zienswijze van HRL alsnog beantwoord wordt.\n\n Naar aanleiding van de zienswijze van HRL hebben wij de wethouder gevraagd te onderzoeken hoe het met stankcirkel van het agrarische bedrijf achter de Dorpsweg 56 en 58 zit. Blijkbaar heeft de wethouder dat niet onderzocht, want anders had hij toch wel geantwoord.\n\n De ontwikkelingslocatie De Rots ligt gedeeltelijk binnen een straal van 50 meter van dit bedrijf. Afhankelijk van de vergunning van het bedrijf zou het, in het kader van het activiteitenbesluit (voormalige wet geurhinder), ook om een cirkel van 100 meter kunnen gaan.\n\nTot slot wil nogmaals opmerken, wat wij bij alle andere nieuwe bestemmingsplannen ook opgemerkt hebben:\n\n De drang tot het vereenvoudigen en tegelijkertijd verruimen van alle bouwregels in combinatie met het uitkleden van de Welstandsnota, zal volgens ons tot grote problemen leiden. Daarnaast zal het zeker niet leiden tot het behouden en versterken van de dorpse karakters van onze woonkernen. Voor mijn fractie een speerpunt en daarom zullen wij wederom niet met het vaststellen van dit BP instemmen.\n\n \n\nWij willen wel, via een motie, het hierna volgende voorstel doen, er vanuit gaande dat het BP ook zonder onze steun door de bekende meerderheid van de raad vastgesteld zal worden: Laten we in het voorjaar van 2014 deze plannen evalueren. Laten we in kaart brengen wat de gevolgen van het gebruik van deze Bestemmingsplannen zijn. Bijstellen zal moeilijk zijn, maar als we deze evaluatie aankondigen, kan de eventuele schade beperkt worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=276&terug=1", "body": "Op de herhaalde vraag van de PW naar de uitkomst van het door hem toegezegde onderzoek naar de gevarencirkel van de Maasvlakte en de eventuele servituten aldaar in verband met de voorgenomen ontwikkeling van de Stormvogel, antwoord Hans van Lith zeer ontwijkend en zelfs bits waar het ging om een tijdslimiet. Onterechte irritatie, wanneer je gewoon je huiswerk weer eens niet gedaan hebt\u2026 \n\n Verder verzocht Emma van Blom bij de rondvraag het rapport \u2018Groei\u2026vergeet het maar\u2019 van de vereniging Onderdak Westvoorne te agenderen en daarbij de vOW uit te nodigen aan tafel. Zij benadrukte, dat het van belang is dit stuk zo snel mogelijk te bespreken, omdat krimp of groei de basis vormt voor heel veel andere beleidsstukken, zoals de detailhandel, de woonvisie en de toekomstvisie.\n\nEen uur durende presentatie, over de voorgenomen opslag van CO2 onder de bodem van de Noordzee op een locatie zo\u2019n 25 kilometer voor de kust van Hoek van Holland, opende deze vergadering. Interessant, dat zeker, en goed gepresenteerd door een jurist van het ROAD project, maar als je het inhoudelijk vergelijkt met hetzelfde item dat Nieuwsuur toevallig later die avond uitzond, dan gaan je wenkbrauwen toch wel een tikkie omhoog. Want gaat dit project nu wel of niet door? Dat is toch wel de hamvraag. Zeker is in ieder geval, dat de twee nieuwe kolencentrales volgend voorjaar (2014) op zullen starten en dat de CO2 opslag op zijn vroegst in 2015, maar meer waarschijnlijk pas in 2016 in gebruik genomen kan worden. \u2018If at all, moet je daar dus helaas aan toevoegen. En dan blijft de vraag hangen wat dit nou voor de omgeving al betekenen!?\n\nDe Partij Westvoorne verzocht wethouder Van Lith om de structuurvisie op een drietal punten aan te passen v\u00f3\u00f3r de raadsvergadering van 26 maart: (i) Het eerder vermelde aantal van 35 benodigde extra woningen werd tijdens de bewonersavonden door Tinte verminderd tot hooguit 5, maar beter zou zijn om het exacte aantal te laten leiden door de nieuwe Woonvisie, als die er tenminste ooit nog gaat komen\u2026 (ii) Ook is door de inwoners van Tinte duidelijk aangegeven dat woonclusters niet primair gewenst zijn en het verzoek is dan ook om ze uit het structuurvisie document te verwijderen. (iii) Leg vast dat het essentieel is om de verkeerssituatie aan de Zuidkant van het dorp langs de Kade te verbeteren door met het Waterschap overeen te komen dat dit stuk weg binnen de bebouwde kom komt te liggen (zoals overigens bij de wijkveiligheidsbespreking enkele jaren gelden al door de wethouder werd beloofd). \n\n Dan zal het ook voor de PW geen probleem zijn om dit document goed te keuren. De grote vraag is echter wat er dan vervolgens mee zal gaan gebeuren, omdat het duidelijk is dat de gemeente Westvoorne geen financi\u00eble middelen meer heeft om ook maar enigszins invulling te geven aan de in deze structuurvisie aangegeven mogelijkheden. Dat zal dus \u2018Tinte voor Tinte\u2019 moeten worden. \n\n Het hele betoog van de PW fractievoorzitter kunt u elders onder \u2018Nieuws\u2019 op deze website nalezen.\n\nDe PW wenste de discussie, die reeds in de raad van 25 september 2012 gevoerd werd, niet over te doen, maar maakte duidelijk aan wethouder Van Lith dat hij voor de zoveelste keer niet serieus met de in die vergadering door de PW ingediende en op-/aanmerkingen en amendementen is omgegaan. \n\n De opmerking dat een gebiedsvisie alleen maar een denkrichting is en dat daarom aanduidingen op een kaartbeeld geen absolute betekenis hebben is een, op zijn zachtst gezegd, magere verklaring voor het lukraak plaatsen van streepjes en tekentjes op een kaart. Dan kan je ze net zo goed weglaten en volstaan met een verhaaltje. De klap op de vuurpijl in deze commissie was toch wel dat de zogenaamd herziene kaart en de aangepaste tekst niet waren bijgevoegd bij de aangeleverde stukken\u2026\n\n De conclusie moet dus helaas zijn, dat een toekomstvisie op Westvoorne ontbreekt, een toekomstvisie, die broodnodig is voor de gemeenteraad om te kunnen vaststellen of zij zich in dit algemene beeld van Voorne-Putten kan vinden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=278&terug=1", "body": "De antwoorden op de in de enqu\u00eate gestelde vragen laten voor de meerwaarde van de ASA 6 voor en 2 tegen zien. Verder laten de antwoorden op vraag tien 6 plussen, 4 minnen en 6 vraagtekens zien. Onder andere daaruit mag geconcludeerd kan worden dat het soort vragen niet deugt, maar helaas ontworpen lijken te zijn om de ASA een slechte beoordeling te geven. \n\n Hoe we de uitkomst van de enqu\u00eate ook interpreteren, het mag duidelijk zijn dat er verbeteringen ingevoerd moeten worden om de meerwaarde van de ASA te garanderen en te benutten. Het is de indruk van de PW dat de ASA op dit moment met een enorme inhaalslag bezig is, hetgeen onder ander blijkt uit de verslagen van de laatste vergadering waarbij een heel aantal verenigingen aanwezig waren. De PW is daar heel blij mee, want de ASA is opgericht vanwege het belang dat alle politieke partijen aan ons verenigingsleven hechten en vanuit het idee dat er een adviesorgaan zou moeten zijn voor die verenigingen. Als \u2018bijvangst\u2019 van deze enqu\u00eate zijn er een groot aantal klachten naar voren gekomen over de accommodaties van de verschillende verenigingen. De vraag is natuurlijk wat de wethouder hiermee gaat doen!?\n\nDe Partij Westvoorne hoopt dat de ASA in haar werk vanaf nu ook ondersteuning vanuit de gemeente zal krijgen, want de indruk bestaat dat helaas ook daar een groot probleem ligt. \n\n Hoewel samenwerking natuurlijk altijd goed is als er bepaalde raakvlakken zijn, is de PW van mening, dat samenvoeging van de ASA met de Wmo raad, zoals nu door de wethouder gepromoot wordt, geenszins zinvol lijkt, om de eenvoudige reden dat beide adviesraden twee totaal verschillende doelgroepen vertegenwoordigen. \n\n\n\n \n\n Het onderzoek dat op tafel ligt naar \u2018de Detailhandelsvisie Westvoorne\u2019 is degelijk, echter met het probleem dat de onderzoeksperiode slechts loopt tot 2020. Dat lijkt een veel te korte periode. Er zou tenminste naar 2030 en misschien wel naar 2040 gekeken moeten worden gezien de demografische ontwikkelingen in onze regio, die zeer duidelijk aangeven dat Westvoorne te maken zal krijgen met bevolkingskrimp. \n\n In dat opzicht zijn de getallen, die in deze visie genoemd worden voor 2020, waarschijnlijk te rooskleurig. Er wordt uitgegaan van een lichte krimp van de bijna 14.000 inwoners, die Westvoorne nu telt, naar 13.400 in het jaar 2020. Het demografisch onderzoek van Primos (en anderen) gaat uit van een grotere krimp naar 13.100 in 2020 en dan verder naar 11.300 in 2040. En dat zijn nou wat de PW betreft precies de getallen waarmee rekening gehouden dient te worden. Ook mensen die denken dat het allemaal wel mee zal vallen moet bedenken, dat het voor de middenstand eenvoudiger is om zich aan te passen aan meevallende cijfers dan aan tegenvallende cijfers. \n\n Als u de rest van het betoog van de PW wilt lezen, kijk dan even verder onder \u2018Nieuws\u2019 op deze website.\n\n\n\n\n\nDat is de vraag. Althans, keer op keer voor de VVD, maar niet voor de PW. Wat ons betreft is het een simpele en geen moeielijke zaak.De discussie in de vorige commissie hierover was ronduit geneuzel omdat er toen niets nieuws op tafel lag. En er kwam dus ook helemaal niets uit. Zodanig niets, dat het op aandringen van de VVD voor deze commissie maar weer op de agenda gezet werd. Maar ook sindsdien zijn er geen nieuwe stukken op tafel gekomen. Tot onze verbazing, want wij hadden gedacht dat de VVD nu dan toch wel met een voorstel zou komen.De PW heeft van meet af aan geadviseerd om artikel 3.6 van de Winkeltijdenwet aan te houden, waarin staat dat er door de gemeente een belangenafweging gemaakt dient te worden op een zestal onderwerpen, dat wil zeggen op werkgelegenheid, economische bedrijvigheid,zondagsrust, winkeliers met weinig personeel, winkelpersoneel, leefbaarheid, veiligheid en openbare orde. Die belangenafweging, die gewoon gemeentelijk-intern gedaan kan worden, heb je wettelijk nodig. En dan zijn we klaar met deze zo op het oog \u2018never ending\u2019 discussie. Dan kan alvast gebruik gemaakt worden van de' toeristische functie' en dan ben je af van de regel die nu voorschrijft dat er maar \u00e9\u00e9n super open mag. Verder kunnen we dan gewoon afwachten wat Den Haag later dit jaar in nieuwe wetgeving gaat beslissen.Waarom zou je dingen nou zo ingewikkeld maken, als het er om te beginnen zo gemakkelijk bijligt\u2026..", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=268&terug=1", "body": "Het eerste onderwerp dat sneuvelde was de motie Jeugdraad en in de drie en een half uur daarna werd zo goed als alles gekortwiekt. Van de vijf ingediende moties werd er slechts \u00e9\u00e9n aangenomen, omdat men geen kwaad zag in een evaluatie die pas in de volgende raadsperiode genomen zou moeten worden, maar zelfs daarin stemden VVD en GBW tegen\u2026\n\nGeen schijn van kans dus, aangaande welk voorstel dan ook, voor een goede discussie of zelfs maar een begin van een overleg. Het bestemmingsplan Rockanje Noord, de afgewezen zienswijze van HRL, de kostbare sanering van glas, het scheppen van extra arbeidsplaatsen in Westvoorne\u2026 Het acht tegen zeven monster sloeg ouderwets genadeloos toe en dus deed Westvoorne op een stevig aantal punten nog weer eens een stapje in welzijn terug\u2026\n\nBij de ingekomen stukken verzocht de PW het presidium de volgende drie onderwerpen te agenderen:\n\n - Nummer 1. Concept-ontwerp voor de bestemmingsplannen Europoort en Maasvlakte. Graag in de eerste plaats agenderen voor de commissie GG , maar gezien de ernst van dit onderwerp met betrekking tot onze leefomgeving zouden wij ook graag een follow-up bespreking in de raad willen zien. \n\n - Nummer 4. Financi\u00eble afwikkeling liquidatie GGD. Naar aanleiding van dit onderwerp, de punten 5 en 6, te weten respectievelijk kosten, baten en dekking en risicomanagement plusweerstandsvermogen, waarin gesteld wordt, dat de genoemde productoverschrijding van 15.000 euro noopt tot dekking uit de algemene reserve en dientengevolge leidt tot een negatieve be\u00efnvloeding van het weerstandsvermogen, zouden wij specifiek over het onderwerp 'status weerstandsvermogen en het rapporteren daar van' graag een discussie voor de Raad geagendeerd zien. \n\n - Nummer 6. Ontwerpbestemmingsplan Dorpsgebied Oostvoorne. Wij zouden graag de ingediende zienswijzen en de beantwoording daarvan als raad willen bespreken onder meer gezien de hogere grenswaarde te opzicht van de wet geluidhinder.\n\nDe PW heeft aangegeven een aantal stukken tekst (bladzijde 12 en 13) zodanig incompleet te vinden dat de ernst van de situatie onderbelicht blijft en \u00e9\u00e9n onderwerp (blz. 11) zelfs niet terug te kunnen vinden, hoewel het een handeling betreft die wettelijke onjuist is en dus correctie behoeft:\n\n vierde zin te wijzigen in: 'De heer Huisman zegt het niet acceptabel te vinden dat de antwoorden van het college op de vragen over de 2e Bestuursrapportage 2012, die door Partij Westvoorne zijn gesteld tijdens de raadsvergadering van 18 december 2012, pas op 29 januari 2013 om 16.30 uur worden toegezonden omdat er dan niet genoeg tijd meer is om deze antwoorden v\u00f3\u00f3r de raadsvergadering te bestuderen.'\n\ntoevoegen: 'De heer Huisman reageert door te zeggen dat de vragen in de raad van 18 december duidelijk gesteld zijn en dientengevolge op 'raad in beeld' terug te luisteren waren en dus beschikbaar waren, ook voor de wethouder. Hij zegt verder dat schriftelijk indienen niet aan de orde had moeten zijn en dat hij dan ook geen boodschap heeft aan de door de wethouder vermelde procedure.'\n\ntoevoegen:'In de vorige raadsvergadering heeft een meerderheid van de raad besloten om de verhuiskosten aangaande het project Patrijzenlaan-Leemerhof toe te voegen aan de boekwaarde van dit project. De uitleg was toen dat deze hogere boekwaarde zou worden betaald door de toekomstige eigenaar. In deze vergadering is duidelijk geworden dat de verkoop van het project vooralsnog niet doorgaat en dat de hoogte van de boekwaarde voor de toekomstige koper een beletsel is. De vraag komt nu naar voren of het volgens de regelgeving, zoals beschreven in de BBV, het \u00fcberhaupt mogelijk is verhuiskosten toe te voegen aan de boekwaarde en of een hogere boekwaarde dan de marktwaarde wel kan. De gemeente dient zich aan de wet te houden, ik zou dan ook graag de visie van de wethouder financi\u00ebn willen vernemen of het niet beter is om de verhuiskosten te dekken uit de post onvoorzien of uit de reserve woonbedrijf.'\n\nVerder is Leo Gelderland van de PW van mening, dat de door wethouder Mulder voorgestelde tekstwijziging op pagina 12 niet terecht is. De huidige tekst is wat er gezegd is en het voorstel strookt daar niet mee. Er wordt tijdens de vergadering een fles wijn op gezet dat Gelderland gelijk heeft en gezamenlijk zullen zij \u2018raad in beeld raadplegen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=281&terug=1", "body": "Aan de toelichting zoals ik die tijdens de vorige vergadering gegeven heb, heb ik weinig toe te voegen. Er is een Verordening Jeugdraad, maar daarin is niet geregeld op welke wijze er, voorafgaand aan het uitbrengen van een advies aan de gemeenteraad door de jeugdraad, overleg plaatsvindt tussen de beide raden en ook niet hoe de Jeugdraad ge\u00efnformeerd wordt over jeugd- en jongerenzaken die in de Gemeenteraad behandeld worden.\n\n Met deze motie willen we betere voorwaarden voor de communicatie en samenwerking tussen de beide raden bewerkstelligen. Die voorwaarden zijn: digitale toezending van de vergaderstukken van de gemeenteraad aan de Jeugdraad en vice versa en de mogelijkheid dat twee leden van de Jeugdraad deel kunnen nemen aan de discussie in een raadscommissie.\n\nHet heeft wel even geduurd, want de andere fracties vonden het super nodig om toch nog even gewichtig te doen, voordat de motie nu uiteindelijk met 13 stemmen voor en 2 stemmen tegen werd aangenomen. Zelfs in deze vergadering werd er nog even stevig geneuzeld door deze en ook gene, waarbij het CDA het zelfs nodig vond een wel bijzonder onkiese kwalificatie te hangen aan de wens van deze raad om de samenwerking met de Jeugdraad te verbeteren en te borgen. De CDA fractie besloot de motie overbodig te verklaren en tegen te stemmen. Een absurde en volledig overbodige actie. \n\n Het goede nieuws is, dat zowel raad als jeugdraad nu voornemens zijn veel nauwer samen te werken dan voorheen het geval was. Reeds in de Commissievergadering IZ van 4 april aanstaande zullen twee leden van de jeugdraad aanschuiven bij agendapunt 7, in casu de discussie over de \u2018Besteding reserve speelplaatsen voor jeugdvoorzieningen\u2019. Hiep, hiep, hoera!!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=279&terug=1", "body": "De getallen die in deze visie genoemd worden voor 2020 zijn waarschijnlijk te rooskleurig. Er wordt uitgegaan van een lichte krimp van de bijna 14.000 inwoners die we nu hebben naar 13.400 in 2020. Het demografisch onderzoek van Primos (en anderen) gaat uit van een grotere krimp naar 13.100 in 2020 en dan verder naar 11.300 in 2040. Dat zijn de getallen waarmee rekening gehouden dient te worden. Ook mensen die denken dat het allemaal wel mee zal vallen moet bedenken dat het voor de middenstand eenvoudiger is om zich aan te passen aan meevallende cijfers dan aan tegenvallende cijfers.\n\n Wat ons betreft zouden deze krimpcijfers, en wel tot het jaar 2040, in deze visie ingevoerd moeten worden en dan zouden de tabellen op pagina 39, 40 en 41 daaraan aangepast dienen te worden.\n\nOp pagina 3 \u2018inwoners en ligging\u2019 ontbreekt Tinte. Het is de kleinste woonkern van Westvoorne, maar het hoort er wel degelijk bij.\n\n Wat er over de beoordeling van Rockanje en Oostvoorne staat is heel duidelijk en leerzaam en dat geldt ook voor hetgeen over de markt en over het parkeren gezegd wordt. \n\n De conclusie op pagina 13 over Rockanje is duidelijk: als er niets verandert zal het achteruit gaan met de kwaliteit en de kwantiteit van het winkelaanbod.\n\nDe aangedragen oplossing in de vorm van \u2018een boodschappencentrum\u2019 voor Rockanje en een \u2018boodschappen-plus\u2019 centrum voor Oostvoorne \u2019 is wellicht een oplossing, maar zoals gezegd wordt er in de visie van een te kleine bevolkingskrimp uitgegaan. En dat is dus echt een cruciale tekortkoming. Zeker omdat in de visie gesteld wordt (pagina 16) dat het al ambitieus is om te veronderstellen dat 85 % van de inwoners hun boodschappen in Westvoorne zullen blijven doen. Nu is dat 76%. \n\n (76 % van 11.300 = 8588 (Primos=slechtste scenario) en (76 % van 13.400 = 10.184) 85% van 13.400 = 11.390 (deze visie=gunstigste scenario). Dat is een verschil van 2802 mensen die hun dagelijkse boodschappen in Westvoorne doen. \n\n Als we nu de andere cijfers uit deze visie daarbij betrekken, dan volgt daaruit dat voor Rockanje op dit moment geldt dat de koopkrachtbinding 45 % is (pagina 13) op een inwonersaantal van \u00b1 6200. Dat betekent (als ik de cijfers tenminste goed interpreteer, want ik weet niet of koopkrachtbinding uitgaat van het totale bevolkingsaantal) dat er slechts 2790 inwoners van Rockanje hun boodschappen in hun eigen dorp doen. \n\n Het verschil tussen het gunstigste en het ongunstigste cijfer is 2802!!! Vergeet niet dat er in Tinte ook geen boodschappen meer gedaan worden!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=283&terug=1", "body": "de Partij Westvoorne wel degelijk kan instemmen met deze structuurvisie, maar dat zij toch teleurgesteld is dat Van Lith de commentaren die door de PW in de laatste commissievergadering opgebracht werden toch weer voor het grootste deel naast zich neergelegd heeft. Ondanks het feit dat hij toegezegd had 'deze te zullen meenemen'. We zijn het natuurlijk wel gewend van deze wethouder, dat hij zaken toezegt maar vervolgens weinig daarvan daadwerkelijk uitvoert, maar het irriteert ons toch telkens weer. En dus was het weer nodig om met een verzoek tot aanpassing te komen, in dit geval een amendement en een motie.\n\nHet raadsvoorstel, dat wil zeggen de structuurvisie Tinte werd met algemene stemmen aangenomen.\n\n Helaas werd het amendement met 8 tegen 7 stemmen verworpen, omdat de vier coalitie fracties het, onderbouwd met een kakafonie van scheve, kromme en uit zijn context getrokken argumenten, zogenaamd overbodig vonden. Gemeentebelangen stak daarbij de kroon met een redenering die werkelijk kant noch wal raakte. Jammer, dat deze haantjes telkens de haren overeind zetten als de PW met een goed onderbouwd idee komt. Woorden als naijver, jaloezie en volstrekt kinderachtig gedrag komen daarbij omhoog borrelen\u2026 en dat alles ten nadele van Westvoorne, altijd maar weer... \n\n De motie over de Kade werd door Jeroen Noordermeer ingetrokken, toen de wethouder beloofde dit verzoek mee te nemen in het onderzoek dat hij in de komende drie maanden gaat uitvoeren naar de feiten, verschillende concrete plannen en de financi\u00eble mogelijkheden daarvoor betreffende het centrum (Odiaan) en de Zuidkant van Tinte (school en verenigingsgebouw). We zijn benieuwd en we houden de vinger aan onder andere de pols\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=280&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal vanwege het Paasweekeinde deze keer niet plaatsvinden op de laatste zaterdag van de maand, maar op de eerste zaterdag in april.\n\n \n\nIn dit politiek caf\u00e9 zal het startsein worden gegeven voor de verkiezingscampagne van de Partij Westvoorne en zal vooruit worden gekeken naar het laatste jaar van deze raadsperiode en mogelijke toekomstscenario\u2019s voor na de gemeenteraadsverkiezingen van 2014. \n\n Natuurlijk staan we stil bij de politieke en financi\u00eble situatie in onze gemeente, maar we willen vooral vooruitblikken.\n\n \n\nOok nu nodigen we graag alle inwoners van Westvoorne uit: kom meepraten en meedenken over de toekomst van uw gemeente! En natuurlijk geldt ook nu, iedereen is van harte welkom, met name ook vertegenwoordigers en aanhangers van de andere politieke partijen. Westvoorne is van ons allemaal ten slotte.\n\n \n\nHeeft u plannen om een rol te gaan spelen in de gemeentelijke politiek? Kom dan zeker eens langs om kennis te maken met een aantal gemeenteraadsleden, inwoners en de onderwerpen die hen bezighouden.\n\n \n\nThema\u2019s die in onze campagne een belangrijke rol zullen spelen, zijn onder andere samenwerking met andere gemeenten, financi\u00ebn, zorg, toerisme en recreatie, ouderen, wonen en bouwen. Deze onderwerpen zullen dan ook zeker aan de orde komen, maar er is zoals altijd alle ruimte als u ook andere zaken ter sprake wilt brengen.\n\n \n\nDe raadsleden van de PW zijn aanwezig om te luisteren naar uw kritiek, suggesties en vragen. Het politiek caf\u00e9 is er voor alle Westvoornaars, die willen meepraten, of gewoon willen luisteren naar wat anderen te zeggen hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=277&terug=1", "body": "De opmerkingen die wij hebben betreffen hoofdstuk 4 \u2018Visie per thema\u2019.\n\n Als eerste het getal van 35 woningen, onder \u2018Wonen\u2019. Dat getal is zeker niet genoemd door de inwoners van Tinte. Die spraken over mogelijk 10 extra woningen. Bovendien wordt er in de visie gesteld dat de nieuwe Woonvisie leidend zal zijn voor de hoeveelheid te bouwen woningen in Tinte (p.11. en 25). Het is daarom ook totaal niet nodig om nu dat aantal van 35 te noemen.\n\n Daarnaast ging de voorkeur van de bewoners uit naar ontwikkeling in bestaand agrarische gebouwen (verbouw i.p.v. nieuwbouw dus), omdat het behoud van het karakter van het dorp met zijn kenmerkende agrarische gebouwen door iedereen als heel belangrijk gezien werd. Voor de ontwikkeling van nieuwe clusters van woningen was geen draagvlak. Wij begrijpen daarom niet waarom zowel dat getal van 35 als de bouw van clusters toch in deze structuurvisie opgenomen zijn. \n\n Wij zullen hierover zo nodig een amendement indienen.\n\nDan het probleem Odiaan/Verenigingsgebouw in combinatie met het schooltje. Dit is een gevoelige kwestie binnen de kleine gemeenschap van Tinte. Het is daarom heel verstandig om de verschillende mogelijkheden open te laten, maar dat gebeurt toch ook weer niet echt. Er wordt gesteld dat er keuze gemaakt zal moeten worden voor \u00e9\u00e9n ontmoetingscentrum. De vraag is of dat zo is, want op dit moment wordt van beide centra druk gebruik gemaakt. Daarnaast wordt gesteld dat renovatie of nieuwbouw van een gymzaal bezien zal moeten worden. Mijn vraag is of nieuwbouw echt een re\u00eble optie is gezien de slechte financi\u00eble status quo van de gemeente Westvoorne!? Als dat niet zo is moeten wij ook zo eerlijk zijn om dat te zeggen. Hierover zouden wij graag het oordeel van de commissieleden willen horen.\n\n Met betrekking tot Tintesteyn moeten wij het teruglopend aantal leerlingen op het schooltje onder ogen zien (of we dat nu leuk vinden of niet). Stel er komt een brede school in Westvoorne, kan Tintesteyn daarvan dan een dependance zijn of zijn er mogelijkheden om als \u2018bijzondere school\u2019 te functioneren? En dan zo bijzonder dat er ook leerlingen vanuit Brielle en Hellevoetsluis naar toe zullen komen? Ook dit is iets om goed over na te denken. Wij zouden een brede discussie daarover zeer toejuichen.\n\nOnder verkeersveiligheid wordt gesteld dat er voor de periode van deze structuurvisie (dat is dus 10 jaar!) geen verbeteringen voor de Kade mogelijk zijn en dat er ook geen geld is voor een fietspad. \n\n Dat vinden wij wel erg gemakkelijk gesteld. Er is, zo'n twee jaar geleden al, tijdens de bijeenkomsten over veiligheid (wijkveiligheidsplannen) naar voren gebracht dat de Kade binnen de bebouwde kom getrokken zou kunnen worden. Het Waterschap was bij deze discussie aanwezig en leek daar absoluut geen probleem mee te hebben. Een gesprek daarover tussen gemeente en Waterschap was trouwens toegezegd aan de Tintenaren, maar we hebben daar niets meer van gehoord. Indien de Kade in z\u2019n totaal een gemeentelijke weg wordt, is de snelheid aan te passen (eventueel zelfs tot 30 km). Dat zou de weg al een stuk veiliger maken. Je zou dan zelfs voor een fietspad langs de weg kunnen kiezen, indien er voor auto\u2019s passeerplaatsen aangelegd worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=275&terug=1", "body": "Bij het vaststellen van het verslag van de 4 februari commissie merkte PW fractievoorzitter Emma van Blom op, dat de PW duidelijk gesteld heeft dat de kadernota niet zo maar van het toneel kan verdwijnen, zoals de coalitie en de wethouder financi\u00ebn gesuggereerd hadden. In de hele jaarlijkse cyclus van planning en controle hoort namelijk de raad een duidelijk moment te hebben waarop zij de kaders stelt. Doet zij dat niet dan kan zij immers op een later moment ook haar controlerende rol niet naar behoren uitoefenen. Een en ander is een gevolg van de invoering van het duale stelsel, zoals dat bij wet geregeld is. Zij eiste verder dat de wethouder zou aangeven wanneer er besluitvorming over dit proces plaats zou gaan vinden. Bij afwezigheid van de verantwoordelijke wethouder zegde de burgemeester toe dat zulks uiterlijk in april zal gebeuren. \n\n Van Blom benadrukte nogmaals, dat de PW vindt dat de wethouder financi\u00ebn in dit digitale tijdperk op ieder (door de raad) gewenst moment de actuele stand van zaken met betrekking tot het gemeentelijk weerstandsvermogen moet kunnen rapporteren. Min of meer in diezelfde context verzocht zij om de onderwerpen \u2018Stand van zaken Grondexploitatie en stand van zaken Gemeentelijke Projecten\u2019 zo snel mogelijk te agenderen. Ten tweede maal was het te betreuren dat de wethouder niet aanwezig was. \n\n\n\n\n\nDe uitsmijter van de avond, hoewel hij naar het begin van de agenda werd getrokken, was ongetwijfeld het gesprek met Erik van Heijningen over mogelijke samenwerking en/of herindeling op Voorne-Putten. Het nam een uur van de totale vergadertijd in beslag en in conclusie zou je kunnen zeggen dat de spreker veel sprak en weinig luisterde. Dat hij opende met een zoetgevooisde stem. Maar, dat naarmate de tijd verstreek en hij merkte dat de meeste fracties dwars lagen, zijn toon verhardde en de sfeer grimmiger werd. Geen geslaagd gesprek, niet een goeie start van een traject dat moet voeren tot samenwerking, in welke vorm of mate dan ook. Wat het meeste opviel, en dat geldt eerlijk gezegd tot nu toe voor elke door Rijk, Provincie of VNG georganiseerde discussie over herindeling, was het totaal ontbreken van feiten. Met andere woorden, wat zijn de voordelen van herindelen, in geld, in tijd, in menskracht, in organisatie, in kwaliteit of in wat dan ook? Wat maakt het beter dan de huidige situatie? Wat levert het op? \n\n In het bedrijfsleven zou zo\u2019n on-onderbouwd voorstel nooit leiden tot \u2018het bouwen van een fabriek\u2019, daar kun je zeker van zijn. Wilt een tweede mening over dit gesprek, klik dan even op onze \u2018Weblog\u2019 en lees wat onze Leo Gelderland er van vond\u2026 \n\n\n\n\n\nHet tweede gesprek dat die avond plaatsvond, was met de jeugdraad. Drie jongemannen schoven aan en legden uit dat ze graag een veel intensiever en effici\u00ebnter contact met de gemeenteraad zouden willen hebben dan tot nu toe het geval geweest is. De motie die de PW daartoe al in de raadsvergadering van 19 februari ter tafel had gebracht (zie onder \u2018Nieuws\u2019 op deze website) werd van harte door de jongelingen ondersteund. De PW had de motie inhoudelijk nota bene reeds op 5 februari in en derhalve met de jeugdraad besproken, maar de coalitie manoeuvreerde het motie-ding terug deze commissievergadering van 4 maart in, zodat hij uiteindelijk in de raad van 26 maart vastgesteld moet gaan worden. Hoe ineffici\u00ebnt kun je worden\u2026 bijna twee maanden na dato\u2026 willen we onze jeugd nou serieus nemen of niet? Willen we hen terzijde staan en begeleiden in hun bestuurlijke acties in deze gemeente of niet? Willen we ook dat ze ons als raad serieus nemen? Geen woorden, maar daden, zou je dan toch zeggen\u2026\n\n\n\n\n\nDe commissie had weinig aanmerkingen op de op tafel liggende evaluatie over het verloop van de jaarwisseling 2012-2013. De drie door de PW gestelde vragen over het totale schadebedrag, de dekking en het aantal binnengekomen meldingen leverden respectievelijk op: 5.638 euro, het onderhoudsbudget en 10 meldingen\u2026 Vervolgens werd er veel aandacht besteed aan het carbidschieten. Er vielen woorden als \u2018liggen schudden in bed\u2019 en \u2018het was geen patatje maar een dagje oorlog\u2019. \n\n De commissie was het er over eens, dat de carbidschieterij gereguleerd moet worden qua plaats en tijdsduur en dat de APV in het twee deel van dit jaar dienovereenkomstig aangepast moet te worden. De PW stelde voor er eventueel een wedstrijd element aan toe te voegen, zodat het een echte happening wordt. Wat de PW betreft betekent reguleren, dat er \u00e9\u00e9n locatie in Westvoorne wordt aangewezen voor de melkbussenknallers en dat het overal elders wordt verboden. Wordt dus later dit jaar vervolgd\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=282&terug=1", "body": "Deze bedrijfsverplaatsing heeft al meerdere keren op de agenda gestaan en alhoewel ik het vervelend vind om in herhaling te vervallen, zeg ik toch nog maar een keer wat ik bij eerdere keren ook al gezegd heb:\n\n Op zich is bedrijfsverplaatsing een uitstekend middel om op ruimtelijk gebied zaken beter te regelen voor de toekomst. Op zich is de mogelijkheid van woningbouw op een voormalige agrarische bestemming ook een prima middel om het landelijk gebied toekomstbestendig te maken. Maar in dit geval, zoals ook het geval was met de uitbreiding van het bedrijf aan de Quaksedijk, is er geen sprake van een beleidsvisie op ons landelijk gebied op grond waarvan het nu voorliggende besluit genomen wordt.\n\nSterker nog, zo meteen zal bij agendapunt 11 de Gebiedsvisie Voorne-Putten vastgesteld worden. Bij die gebiedsvisie is een kaart gevoegd, waarop, voor onder andere Westvoorne, het toekomstig gebruik van ons landschap aangegeven staat. Wat er op die kaart aangegeven staat, strookt niet met deze bedrijfsverplaatsing. Met andere woorden niet alleen ontbreekt het ons aan een onderbouwende visie op ons landschap op grond waarvan deze bedrijfsverplaatsing mogelijk is, maar het college legt ons zelfs in deze zelfde vergadering een gebiedsvisie voor, die daarmee in strijd is.\n\nHet was eens te meer duidelijk dat college en coalitie deze zaak van te voren dichtgetimmerd hadden. Het voorstel werd dan ook, zoals te doen gebruikelijk, met 8 tegen 7 stemmen aangenomen. Het accent van de coalitie ligt, het kan echt het niet anders gezegd worden, domweg op het feit dat er al heel veel over dit onderwerp is gesproken, dat het al heel lang duurt, te lang zelfs volgens het CDA, en dat, om daar nu een eind aan te maken, maar ingestemd moet worden. Van enige compassie voor de omwonenden is zowel bij wethouder als bij de coalitie niets maar dan ook niets zichtbaar. D66 waagde het zelfs om te stellen dat er zo veel mogelijk rekening gehouden is met de mening van de omwonenden\u2026 Je moet toch maar durven, als je deze grootschalige veehouderij een kleinschalig polderlandschap en haar omwonenden door de strot duwt, zonder de juiste mate van burgerparticipatie. De oppositiepartijen waren het er in ieder geval roerend over eens, dat dat ongepaste lef is... \n\n Het nog uit te voeren onderzoek door de gezondheidsraad werd door wethouder Van Lith bij voorbaat met een bruusk gebaar van tafel geveegd. Daar kan hij niet op wachten\u2026 dus hij houdt zich maar aan de wel beschikbare voor hem positieve uitspraak van DCMR\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=285&terug=1", "body": "De raad van de gemeente Westvoorne in vergadering bijeen op 26 maart 2013 sprekend over agendapunt 10, Structuurvisie Tinte, \n\n \n\noverwegende dat: \n\n - de Kade niet behoort tot de dorpscontour van Tinte;\n\n - er op de Kade intensief wordt gereden en de toegestane maximumsnelheid 60 km/h is; \n\n - de Kade nu in eigendom van het Waterschap is;\n\n - er volgens de Structuurvisie Tinte aan de Kade mogelijk woningen bijkomen,\n\n \n\nis van mening dat: \n\n - de Kade de verbinding is tussen de Odiaan en de Kerk;\n\n - de veiligheid en de woonkwaliteit verbetert, als de Kade onderdeel gaat uit maken van de dorpscontour,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=267&terug=1", "body": "Zitten drie burgemeesters na de vergadering nog even na te praten over het hoe en wat van de nieuwe brug over het Haringvliet. Deze brug moet vanaf de Maasvlakte aansluiten op de N57 op Goeree Overflakkee. De bedoeling is dat het een tweebaans brug wordt.\n\n\u201cwij zouden het heel anders aanpakken. Wij zouden geen adviseurs inhuren, want gebleken is dat onze eigen wethouders en ambtenaren goedkoper en beter zijn. Ook wij zouden van twee kanten tegelijk gaan bouwen. En als blijkt dat we in het midden bij elkaar komen is dat prima, maar lukt dat niet dan bouwen we gewoon door en hebben we meteen een vierbaansweg\u201d", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=289&terug=1", "body": "Er zal vooruit worden gekeken naar het laatste jaar van deze raadsperiode en mogelijke toekomstscenario\u2019s voor na de gemeenteraadsverkiezingen van 2014. Natuurlijk staan we stil bij de politieke en financi\u00eble situatie in onze gemeente, maar we willen vooral vooruitblikken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=291&terug=1", "body": "Op 6 juni 2010 hebben wij in de raad uitvoerig gesproken over de JOP in Rockanje. Even terzijde: In het archief op de website van de PW vindt u onze standpunten terug.Op 7 april 2011 kwam er een brief binnen namens de kinderen uit Rockanje om te vragen naar een goede skatebaan in Rockanje. De raadsleden hebben uitvoerig en enthousiast gesproken met de jeugdraad en de wethouder gevraagd tot snelle actie te komen! De partij Westvoorne is blij dat er nu op 23 april 2013 eindelijk tot actie overgegaan wordt en juicht de geplande voorzieningen voor de skatebaan toe.\n\nWie heeft er enig idee wat wij kunnen verwachten als de jongeren uit het zicht zijn? Vandaag heeft de PW nog iemand gesproken die namens de gemeente belast is met veiligheid: er is middelen (lees drugs) gebruik bij het Zwanenmeertje en waarschijnlijk dus ook handel. Dat moet onderzocht worden. Ik heb al eerder gezegd: het puberbrein is moeilijk bestand tegen groepsdruk en criminelen maken gebruik van de onzekerheid van jongeren. De Ruy is een beter alternatief. Dat is dichtbij het dorp, er is toezicht vanuit de hoogbouw en de jongeren worden niet weggestopt. (dat trouwens ook onderzocht moet worden, en besproken met jeugd, omwonenden en toezichthouders).\n\nOp 10 mei 2011 werd de motie integraal jeugdbeleid aangenomen (Het Integraal Jeugdbeleid Westvoorne 2012, waarin ook de beleidsvelden jeugd en veiligheid, onderwijs, sport en verenigingen, jeugdparticipatie, jeugd en arbeidsparticipatie, jeugdzorg, jeugdgezondheidszorg, peuterspeelzaalwerk en kinderopvang opgenomen worden) en ik zeg het nogmaals: begrijp het belang van eerst denken dan doen! De wethouder zei destijds tegen mij: \u2018besef hoeveel werk het is om deze motie te verwezenlijken\u2019. Echter nu kost het nog weer meer tijd en we vliegen alle kanten op. Ineens worden we als commissie geconfronteerd met bijvoorbeeld de Hofwei.\n\nIn Rockanje vonden de jongeren De Drenkeling niet geschikt voor een JOP omdat het te ver van het centrum was. De locaties zijn ongelukkig gekozen en in de commissie was door meerdere partijen gevraagd om onderzoek naar alternatieven te doen. Maar heeft de wethouder dit nou gedaan? Het antwoord is helaas nee. En daar komt dan nog bij dat ons beter lijkt om de skatebaan, het Pannaveldje en de JOP samen te brengen, dat wil zeggen op dezelfde locatie te bouwen.\n\nTot slot: om het jeugdbeleid snel vorm te geven kan de gemeente bij het Nederlands Jeugdinstituut een format verkrijgen, waarmee je in korte tijd tot het formuleren van een gedragen visie komt. Dan kan de besluitvorming over dit soort onderwerpen veel sneller plaatsvinden. Ik zou dit graag in de commissie willen doen!\n\nSamengevat zou je kunnen zeggen dat er, hoewel het college hier nou al ettelijke jaren mee bezig is en er uitgebreid in de jeugdraad en in verschillende commissie- en raadsvergaderingen over gedebatteerd is, nog steeds verwarring alom is. Waar moet die JOP in Oostvoorne nou komen? En waarom wordt er over een pannaveld in Oostvoorne nog helemaal niet gesproken? Waarom zijn skatebaan, JOP en pannaveld in Rockanje nou niet bij elkaar, op dezelfde locatie, gepland? Erger nog is, dat er goed beschouwd nog steeds niets gerealiseerd is. Er zijn geen tekeningen, niet van een JOP, niet van een pannaveld, laat staan van de skatebaan. Over die skatebaan wordt achteloos gezegd dat er een paar elementen bij zullen komen. Maar hoe alles er uit zal zien en waar alles nou uiteindelijk gaat komen is nog volslagen onduidelijk.\n\nWethouder Nico Groenewegen doet er triest genoeg dus jaren over om chaos te cre\u00ebren en in stand te houden!! De fractie van Gemeentebelangen draagt daar aan bij door ook nog eens een amendement in te dienen met het voorstel de JOP in Oostvoorne bij het Zwanenemeer te plaatsen. Dit amendement werd gelukkig met 2 tegen 13 stemmen verworpen, maar merkwaardig genoeg werd het raadsvoorstel wel aangenomen...\n\nHet is opmerkelijk dat een week na de raadsvergadering het bericht bij de PW fractie binnnenkomt dat wethouder Groenewegen verschillende instanties, zoals onder meer politie, brandweer, bestuur van de Bos en Burchtfair, Push, heeft uitgenodigd om in week 19 van 2013 over de speelplaaatsen met hem van gedachten te komen wisselen... Noem je dat nou mosterd na de maaltijd??\n\nDan vallen de klompen je toch van de poten. Saillant detail is dat op hetzelfde moment ook duidelijk wordt, dat de omwonenden van de Hofwei, inclusief de nieuwe bewoners van Buitenlust, op geen enkele manier betrokken zijn geweest bij de keuze van deze lokatie voor de nieuwe JOP in Oostvoorne. Met als gevolg een heftig protest en een oprechte verbazing dat zij nota bene ook in week 19 niet zijn uitgenodigd...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=290&terug=1", "body": "De ATB-fietsroute is een succes. Een goede reden om verder te kijken. Kitesurfen, paardrijden, skaten \u2013 evenementen in Westvoorne. Waarom niet?! De Partij Westvoorne ziet hierin kansen voor onze gemeente en wil graag met inwoners in gesprek over de mogelijkheden en onmogelijkheden.\n\nAlle Westvoornaars worden van harte uitgenodigd om in een prachtige omgeving en in een ontspannen sfeer hierover mee te praten, of te komen luisteren. En als u iets anders aan de orde wilt stellen, kan dat natuurlijk ook.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=287&terug=1", "body": "De raad van de gemeente Westvoorne in vergadering bijeen op 26 maart 2013 sprekend over de Gebiedsvisie Voorne-Putten,\n\n \n\noverwegende dat:\n\n \n\n- de gebiedsvisie richting moet aangeven voor toekomstige ontwikkelingen;\n\n - van de vier gemeenten op Voorne-Putten alleen Westvoorne g\u00e9\u00e9n eigen gebiedsvisie heeft;\n\n - in het najaar van dit jaar er een gebiedsvisie zal worden opgesteld voor Westvoorne,\n\n \n\nis van mening dat:\n\n \n\n- een niet-juiste kaart huidige en toekomstige ruimtelijke ontwikkelingen kan dwarsbomen,\n\n \n\nverzoekt het college:\n\n \n\n- Zodra de structuurvisie van Westvoorne is vastgesteld, figuur 2 van de gebiedsvisie Voorne-Putten aan te passen, voor wat betreft het grondgebied van Westvoorne, alleen aangaande de nu aanwezige bestemmingen\n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=286&terug=1", "body": "Een gebiedsvisie als deze moet richting geven aan toekomstige ontwikkelingen. Hoe is het dan toch mogelijk, zou je zo zeggen, dat je als gemeente Westvoorne een historische en dus een behoorlijk oude en voorwaar verjaarde kaart accepteert als basis voor het gedeelte van deze gebiedsvisie dat Westvoorne bestrijkt??!! In plaats van een kaart die naar de toekomst kijkt!? \n\n De reden hiervoor is onder andere dat de gemeente Westvoorne als enige gemeente op het eiland Voorne-Putten inderdaad geen eigen gebiedsvisie heeft! Deze is simpelweg nooit ontwikkeld door het college en zal pas in dit najaar, dus niet in 2010, niet in 2011, en niet in 2012, maar nota bene aan het eind van jaar onzes Heeren 2013, tot stand gaan komen. Dat is althans de belofte, maar verbaasd zullen wij niet zijn, wanneer dit ook nog eens door gaat schuiven naar de volgende raadsperiode\u2026 Hoe het ook zij, wat betreft de PW fractie is dit onbegrijpelijk en dus was er dan ook een amendement \u2018De juiste kaart\u2019 om deze anomalie te corrigeren. Met het verzoek om, zodra de eigen visie vastgesteld zal zijn door de raad, de kaart in de Gebiedsvisie Voorne-Putten aan te passen betreffende het grondgebied van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=271&terug=1", "body": "Voor de zoveelste keer blijkt dat de coalitie zichzelf met hun ondeugdelijk glasbeleid in de problemen werkt. Keer op keer brengen zij tuinders, omwonenden en ontwikkelaars in de problemen. Daarnaast wordt er nog steeds, onnodig, gemeenschapsgeld aan saneringen uitgegeven.\n\n Wij hebben steeds voor alle problemen gewaarschuwd en ook steeds weer, want zo zijn wij nou eenmaal, reparaties, in de vorm van moties en amendementen, aangedragen. Die even gemakkelijk als dom (ik zeg het maar een keertje) afgewezen werden. Ook dit plan is weer een typisch voorbeeld van hoe een goed idee, door de zogenaamde \u2018ruimtelijke regie\u2019 van de gemeentelijke glasgroep het putje in geholpen worden. \n\n Die ruimtelijke en financi\u00eble regie, in handen van de glasgroep, heeft een en al ellende opgeleverd: het plan Stuifakker, het plan Drenkeling en de verspilling van meer dan 10 miljoen euro. De glasgroep, onder leiding van de opgestapte wethouder Klok, heeft ons alleen maar mislukkingen opgeleverd en dat terwijl er door anderen, net als nu, goede plannen aangeleverd werden.\n\n De polders moesten open blijven, daarom moest het glas gesaneerd worden. En wat gebeurd er? De glasgroep schrijft \u2018lintbebouwing\u2018 voor. Niet omdat dat door de raad beslist is, want die heeft beslist dat clustering rondom een cul-de-sac net zo goed mogelijk moet zijn, maar omdat de glasgroep zo\u2019n goed ruimtelijk inzicht heeft, ongeveer net zo goed als hun financi\u00eble inzicht... Het gevolg: langs de dijken in ons open polderlandschap staan nu op verschillende plaatsen grote villa\u2019s met hekken en hagen en het zicht op die prachtige open polder daarachter is verdwenen. \n\n Ook voor dit plan gold: lintbebouwing. Alleen niet langs de bestaande weg, maar langs een nieuw aan te leggen parallelweg. Wanneer er voor clustering gekozen was, hadden we nu vanavond niet met twee lijnrecht tegenover elkaar staande partijen gezeten. \n\n Omdat wij vinden dat de glasgroep opgeheven moet worden, zullen we daar een motie voor indienen.\n\n\n\n \n\nDe raad van de gemeente Westvoorne in vergadering bijeen op 19 februari 2013, \n\n \n\noverwegende dat: \n\n - het glasbeleid moet worden herzien,\n\n \n\nis van mening dat: \n\n - reserves gebruikt door het glasbeleid weer dienen te worden aangevuld;\n\n - vanwege de einddatum van de provinciale subsidie, per 1-1-2017, haast dient te worden gemaakt met de sanering;\n\n - de markt, anders dan de gemeente, wel kans ziet om gelden te genereren voor de sloop van kassen;\n\n - bouwen van een klein aantal woningen (ca. 30) op een klein aantal locaties (ca. 3 \u00e1 4) een verbetering is van de ruimtelijke kwaliteit, door het weghalen van de kassen en de uitbreidingsruimte daarvan (totaal ca. 30 ha);\n\n - er geen woningbouwlocatie door de gemeente aangewezen behoeft te worden;\n\n - de bouwlocaties van de compensatie woningen moeten liggen in het \u201cAchterduinlandschap\u201d (zie bijgevoegde kaart);\n\n - zoals eerder bepaald, de bouwwijze via een cul-de-cac naast lintbebouwing de voorkeur verdient,\n\n \n\nverzoekt het college:\n\n - gezien de onvoldoende resultaten, zowel op ruimtelijk als financieel gebied inzake het glasbeleid, te kiezen voor de onderstaande nieuwe strategie: \n\n - ruimte te bieden aan de betreffende marktpartijen om, met het oog ruimtelijke kwaliteitsverbetering, met plannen te komen voor de sanering van het glas in het buitengebied;\n\n - er op toe te zien dat de bouwlocaties voor compensatie woningen liggen in het gebied \u201cAchterduinlandschap\u201d (zie bijgevoegde kaart);\n\n - zorg te dragen voor een, voor de gemeente, budgettair neutrale sanering;\n\n - via een op te richten glasvereveningsfonds te trachten, de door het voormalige glasbeleid gebruikte reserves zo veel mogelijk aan te vullen;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=293&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=297&terug=1", "body": "Ons eigen vermogen is in de afgelopen periode met de helft geslonken. Van de 40 miljoen is nog 20 over. Ons weerstandsvermogen dat altijd uitstekend was, zo rond de 3,5 is nu naar een schamele 1 gezakt en aangezien we alsmaar onder die 1 dreigen te zakken, gaan we we ons duinterrein maar verpatsen.\n\n Deze slechte financi\u00eble situatie is niet het gevolg van de economische crisis, maar van het door dit college gevoerde beleid.\n\n2. Want waar is het aan uitgegeven?\n\n Aan iets waar we wat aan hebben, zoals Brielle dat gedaan heeft, aan een brede school, sportcomplex, woningbouw? Nee, het is uitgegeven aan plannen doe niet uitgevoerd zijn. Het gegaan naar het glasbeleid, de ontwikkeling van de Rots, plannen voor de Ruy, de verkoop van het woonbedrijf, de ontwikkeling van Drenkeling die nu niet door gaat, maar de Noordrand gaat nu plotseling wel door. En bij die ontwikkeling van de Noordrand wordt het risico weer volledig bij de gemeente gelegd, want de ontwikkelaar mag de residuele grondwaarde bepalen. Zo gaat dat hier. Met het niet doorgaan van de verkoop van het woonbedrijf leken we niet meer vast te zitten aan Wavo maar wat blijkt, er wordt weer onderhandeld. Ons bereiken nu geluiden dat Wavo met een claim komt omdat hem een compensatie project beloofd is. Klopt dat?\n\n3. En welke oplossing kiest het college nu?\n\n Dat staat in de 6 punten van het Besluit. Over al die 6 is heel wat te zeggen, maar ik zal me beperken tot een paar.\n\n Punt 3: niet over reserves beschikken als en voorstel niet voldoet aan de 3 O\u2019s. Strak plan, denk je dan, maar in deze raadsvergadering wordt al meten een voorstel gedaan om 2 ton goed te keuren terwijl het voorstel niet aan die 3 O\u2019s voldoet . Hoe zit dat dan heren collegeleden?\n\n Punt 4: komt er op neer dat het college in het vervolg zelf begrotingswijzigingen in wil kunnen voeren. Zonder toestemming van de raad, omdat ze het zo goed gedaan hebben waarschijnlijk. Het college wil heel graag gewoon zelf met potjes kunnen schuiven zonder dat de raad ze daarbij lastig valt.\n\n Punt 5: is ook een leuke en dat geldt ook voor 6. Uitgerekend de wethouder financi\u00ebn, Van Montfoort, verantwoordelijk voor het financi\u00eble beleid krijgt het mandaat voor tekstuele wijzigingen. Voor welke wordt er niet bij gezegd. Hij is helaas ziek, we moeten maar aannemen dat zijn vervanger nu dat mandaat krijgt.\n\n4. Wat stelt de Provincie in haar begrotingscirculaire en is dat in lijn met het voorstel van ons college?\n\nAan de raad schrijft de Provincie onder meer:\n\n \u2018Uw kaderstellende en controlerende taak brengt de belangrijke verantwoordelijkheid met zich, om de begroting 2014 structureel in evenwicht te houden\u2019. \n\n \u2018Het is van belang dat u door het college tijdig ge\u00efnformeerd wordt over de financi\u00eble positie en inzicht krijgt in de risico\u2019s\u2019.\n\n \u2018Uw kaderstellende en controlerende taak zal meer dan ooit aandacht vragen\u2019.\n\n \u2018Vaak is niet duidelijk welke risico\u2019s de gemeenten binnen de PPS-constructie loopt (Publiek Private Samenwerking, denk aan De Rots/De Ruy/De Noordrand). Wij adviseren u aan deze aspecten bijzondere aandacht te besteden.\u2019\n\n \u2018Wij verwachten dat aannames in de grondexploitatie over de ontwikkeling van programma\u2019s voor woningbouw aantoonbaar aansluiten bij faseringsafspraken op langere termijn die deel uitmaken van regionale programmering. Risico\u2019s zullen transparant in beeld gebracht moeten worden (denk aan de Drenkeling en de Noordrand)\u2019.\n\n \u2018Hebben gemeenteraden voldoende zicht op de urgentie voor maatregelen op het terrein van grondexploitaties, met name of de re\u00eble waarde van grondexploitaties ook de realistische waarde is.\u2019 \u2018Specifieke vragen in dat kader zijn:\n\n - Is er een actuele marktanalyse gedaan?\n\n - Waarop zijn de aannames van de grondexploitaties gebaseerd?\n\n - Hoe zijn de risico\u2019s van de grondexploitaties vertaald in het weerstandsvermogen\n\n - Is er gewerkt met verschillende scenario\u2019s?\n\n \u2018U kunt, ter ondersteuning van het horizontaal toezicht uw lokale rekenkamer inschakelen ter ondersteuning van uw controlerende taak en eventueel onderzoek laten doen naar verbeteringen van de informatievoorziening van college naar raad\u2019.\n\n \u2018 Wij adviseren om een paragraaf demografische ontwikkeling toe te voegen aan de begroting en de jaarrekening\u2019.\n\n \u2018Gelet op de financi\u00eble situatie op dit moment is het van belang dat u door het college tijdig ge\u00efnformeerd wordt over de financi\u00eble positie en inzicht krijgt in de risico\u2019s\u2019.\n\n \u2018Ten behoeve van de bepaling van de financi\u00eble positie worden alle in de begroting opgenomen bezuinigingsmaatregelen op hardheid en haalbaarheid beoordeeld\u2019.\n\n \u2018U kunt in overweging nemen een stresstest uit te laten voeren om meer inzicht te krijgen in de financi\u00eble positie van uw gemeente\u2019.\n\n \u2018Er wordt een overzicht gevraagd (BBV) van de geraamde structurele toevoegingen en onttrekkingen aan de reserves\u2019.\n\n5. Zijn er verbeteringen mogelijk?\n\n Ten eerste: wij denken van wel, dus zeg niet dat de Partij Westvoorne alleen maar roept dat zaken slecht gaan, wij zijn altijd bereid om mee te denken en om oplossingen aan te dragen.\n\n Ten eerste moet er vanaf nu gerekend worden met contante waarde en eindwaarde. Zo'n 90 % van de gemeenten in Nederland gebruikt deze rekenmethode, waarom Westvoorne dan niet? (De contante waarde van een bedrag is de huidige waarde van een geldbedrag dat pas in de toekomst beschikbaar is). De eindwaarde is het bedrag dat u uiteindelijk op een bepaald moment hebt afhankelijk van inleg en rente. De contante waarde zit aan het begin van het proces en de eindwaarde aan het eind van het proces.)", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=296&terug=1", "body": "In de koopakte van 1935 wordt verwezen naar de ons bekende akten van 10 maart 1926 en 30 maart en 6 april 1927. De oer-servituut-akten zullen we ze maar noemen. Uit de koopakte van 1935 wordt duidelijk dat het hier om een (deel van) een heersend erf gaat. Er is dus wel sprake van servituten maar niet in vorm van opgelegde erfdienstbaarheden, althans voor zover wij hebben kunnen vaststellen. Wel wordt de mogelijkheid van de bouw van 3 villa\u2019s genoemd en er wordt e.e.a. over een erfafscheiding rondom het perceel gesteld (niet helemaal duidelijk welk deel daarvan nu aan de orde is). Die erfafscheiding moet door Natuurmonumenten onderhouden worden. Met andere woorden NM heeft een erfdienstbaarheid t.b.v. het te verkopen duinperceel (of een deel daarvan). Dat staat nergens in de voorliggende koopakte. Bovendien is hetgeen over die erfafscheiding gesteld wordt in de koopakte van 1935 strijdig met hetgeen in de voorliggende koopakte gesteld wordt, namelijk dat het terreinniet afgesloten mag worden.\n\nWij denken dat hierover in ieder geval duidelijkheid moet zijn voordat tot verkoop over gegaan wordt. En wij denken ook dat hierover met Natuurmonumenten gesproken dient te worden. In ieder geval vinden wij dat het servituutrecht van die erfafscheiding, indien die ziet op het duinperceel waarover wij nu spreken, opgeheven dient te worden.\n\nNM heeft aangegeven de verkoop te zien als een lakmoesproef om te bezien of partijen in staat zijn om rekening te houden met de wederzijdse belangen. Daarnaast hebben ze aangegeven dat ze zich zouden kunnen voorstellen dat het perceel als een soort compensatie gebruikt zou kunnen worden wanneer het geval zich zou voordoen dat de gemeente bepaalde ontwikkelingen voorstaat die strijdig met de servituten zijn, zoals bijvoorbeeld bij \u2019t Kotje. Geen strandhuisjes. We maken hier niemand blij of bang.\n\nNaast de hiervoor genoemde opmerkingen en de vraag over de erfdienstbaarheid, hebben we ook een aantal specifieke vragen:\n\n - Is de verkoop van dit perceel duinterrein gebaseerd op beleid anders dan het huidige financi\u00eble beleid, dat er alleen maar op gericht is om de algemene reserve zodanig op te hogen dat het weerstandsvermogen op papier weer een voldoende scoort?\n\n - In die context: Is het college zich er van bewust dat er onder die termen van de Natuurschoonwet wel degelijk bijvoorbeeld een golfbaan op het perceel mag worden aangelegd? En moeten we dit willen als gemeente? Zie vorige vraag over beleid.\n\n - Waarom krijgt de raad de kopie van het verzoek tot rangschikking als bedoeld in de Natuurschoonwet niet te zien?\n\n - Is er, naast deze koopakte, nog sprake van andere onderhandse aktes?\n\n - Is er sprake van een terugkoopclausule in het koopcontract, dat wil zeggen heeft de gemeente het eerste recht van koop in het geval de koper/eigenaar het perceel zou verkopen?\n\n - Wat prevaleert, de privaatrechtelijke overeenkomst i.e. het koopcontract of de Natuurschoonwet?\n\n - Wat is de betekenis van de woorden \u2018onder meer\u2019 in de zin in het koopcontract onderaan bladzijde 5 quote \u2026, aangezien koper een verzoek tot rangschikking heeft ingediend om onder meer het gekochte als landgoed te rangschikken als bedoeld in de Natuurschoonwet. unquote\n\n - Waarom heeft het college de raad niet eerder ingelicht? De eventuele verkoop van dit stuk duingebied speelt al zo\u2019n anderhalf jaar, in alle stilte, zonder medeweten of denken van de raad, en nu, sinds december 2012 moet het plotseling heel snel verkocht worden. Vergelijk dit met de toekomstvisie op het badstrand waar nu een traject is uitgezet van een jaar\u2026 Is dit een voorbeeld van samen werken??\n\nAangezien er geen beleid aan dit voornemen tot verkoop ten grondslag ligt, wij de indruk hebben dat alleen de verkoopprijs de reden tot verkoop is, dat onvoldoende duidelijkheid is over hetgeen in de koopakte van 1935 bijvoorbeeld gesteld wordt t.a.v. erfafscheiding en er onvoldoende rekening gehouden wordt met de belangen van NM, waardoor de verhouding met NM verder onder druk komt te staan, zijn wij het niet eens met deze voorgenomen verkoop.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=295&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=299&terug=1", "body": "Wethouder van Lith zegt bereid te zijn de kwestie Windgatseweg te bespreken in de commissie GG.\n\n Vervolgens regelt hij een bijeenkomst met De Wit na de commissie GG. Een bijeenkomst waar gesproken zal worden over mogelijke oplossingen. Een bespreking in de commissie is dan natuurlijk niet zo zinvol. Tijdens en na het gesprek tussen Van Lith en De Wit wordt echter geen enkele uitspraak over oplossingen gedaan. Alleen de termijn wordt verlengt. Verder is er tot op heden niets gebeurd.\n\n Behalve dan dat er nog een andere burger met uitzetting bedreigd wordt. U hebt het vandaag allemaal in het AD kunnen lezen. Dit keer gaat het om een tuinder die al 20 jaar in een stacaravan woont.\n\n Handhaving was en is een speerpunt van dit college, zegt Van Lith. Wie verzint zoiets. Handhaving is soms een noodzakelijk kwaad, een uiterste middel om de orde te handhaven. Welk bestuur wil van zo\u2019n middel een speerpunt maken?\n\n Twee burgers worden nu bedreigd met uitzetting en de wethouder gaat op vakantie. Hij zegt daarom doodleuk een afspraak met een van die burgers af. Aangezien de beroepstermijn van die burger, wonende aan de Windgatseweg, eindigt terwijl de wethouder lekker op vakantie is, wordt hij dus gedwongen een beroepsprocedure te starten. En dat kost geld.\n\n Met de tuinder, die 2 weken de tijd gekregen heeft om met een voorstel te komen om zijn stacaravan aan de eisen welstand aan te passen, zegt Van Lith ook in gesprek te zijn en dat er meegedacht wordt. Vanaf zijn vakantieadres dan waarschijnlijk. En die 2 weken zijn om lang voordat de vakantie van Van Lith om is.\n\n Ik begin me toch ernstig af te vragen waar de naam \u2018Gemeentebelangen\u2019 op slaat. Blijkbaar niet op het belang van burgers.\n\n Nog een advies aan het college: Ga de hondenpoep eens drastisch aanpakken en zet daar uw handhavers voor in.\n\nDe voorzitter van de raad blijkt ge\u00efrriteerd te zijn omdat er naar aanleiding van de besluitenlijst een uitgebreide discussie op gang dreigt te komen over dit onderwerp 'handhaving'. Desalniettemin vindt de discussie plaats en kondigt de PW aan een drietal moties in te willen dienen met als doel om (i) specifiek de ontstane situatie rond de zaken Henk de Wit en Herman Oudwater recht te zetten en (ii) in het algmeen een humaner handhavingsbeleid te introduceren in de gmeente Westvoorne dan nu het geval is. Het moment daarvoor wordt vervolgens door de voorzitter verschoven naar een 'later moment ' in de vergadering. Uiteindelijk gebeurt dit aan het eind van de vergadering, v\u00f3\u00f3r de rondvraag.\n\nOp dat punt aangekomen besluit de Partij Westvoorne om de drie moties aan te houden tot het onderwerp in de volgende raadsvergadering besproken zal worden, omdat wethouder Groenewegen onder druk van de discussie toezegt, dat hij het huidige beleid van handhaving betreffende deze twee en alle andere discutabele zaken, de vraagteken dossiers, zal stopzetten tot aan de commissievergadering in de eerste week van juni 2013 (waarin deze zaken dan besproken zullen worden) plus twee maanden na deze bespreking.\n\nGroenewegen benadrukt dat het nu in gang gezette proces gestopt zal worden, dat er dan een discussie zal plaatsvinden en dat een en ander dan waar nodig geleidelijk vervolgd zal worden, dat er geen heksenjachten plaatsvinden in Westvoorne, dat er met de uiterste zorgvuldigheid naar oplossingen gezocht wordt en dat hij dit alles nog in deze week 17 van 2013 in een brief aan de betrokkenen bevestigen zal!\n\nDe waarheid gebiedt om hier ook het vervolg van deze discussie te verslaan. Met heel veel vijven en zessen, een behoorlijkeaantal E-mails tussen de Van Blom, Noordermeer, Groenewegen en De Jong, en een gesprek op het gemeentehuis in week 17 tussen De Wit, Swieb, De Winter, De Jong en Groenewegen, ploft er pas op 6 mei, dus twee weken later dan er was beloofd, een brief bij de heer De Wit in de bus, getekend door de burgemeester en de gemeentesecretaris, waarin hem medegedeeld wordt, dat de handhavingsbeschikking niet ingetrokken wordt... Kort samengevat geeft men daarvoor als reden op, dat de juridische positie van het college niet in gevaar gebracht kan worden... Een regelrechte draai van honderdtachtig graden dus op de in de raad van 23 april gedane belofte!!\n\nDit krijgt natuurlijk een vervolg, dat is wat de PW betreft zeker. Ondertussen borrelen er allerlei andere handhaving zaken op die onderstrepen dat deze gemeente niet bepaald zorgvuldig bezig is met handhaven en daarmee haar zorgplicht aan haar inwoners te verzaken. Lees ook nog maar even het stukje ' Een fijn stelletje' op onze Weblog.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=284&terug=1", "body": "De raad van de gemeente Westvoorne in vergadering bijeen op 26 maart 2013 sprekend over de Structuurvisie Tinte,\n\n \n\noverwegende dat:\n\n \n\n- op pagina 11 staat dat de nieuwe Woonvisie leidend zal zijn voor nieuwe ontwikkelingen;\n\n - dat met de voorbereiding voor de nieuwe Woonvisie Westvoorne reeds is gestart en deze over niet al te lange tijd wordt afgerond,\n\n \n\nis van mening dat:\n\n \n\n- uit de nieuwe woonvisie Westvoorne zal blijken welk aantal en van welke categorie woningen er benodigd zijn in Tinte;\n\n - het normaliter zo is dat een structuurvisie volgt na een woonvisie,\n\n \n\nbesluit: \n\n \n\nhet onderstaand aan het besluit toe te voegen:\n\n - het aantal van 35 te schrappen uit de structuurvisie en deze te vervangen door hetgeen in de nieuwe Woonvisie wordt vastgesteld voor Tinte\n\n \n\nen gaat over tot de orde van de dag.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=292&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=294&terug=1", "body": "We zitten zo goed als tegen het einde van deze raadsperiode 2010-2014 en nota bene n\u00fa komt het college met een voorstel om via een uitgebreid traject tot een toekomstvisie op het Badstrand van Rockanje te komen... En als je naar de timing kijkt, wordt al snel duidelijk dat het tot in de volgende raadsperiode zal duren voor er concreet iets zal gaan gebeuren op het badstrand, zodat ook hier weer geconcludeerd moet worden dat college en coalitie ook in dit opzicht niets voor Rockanje en dus niets voor Westvoorne hebben kunnen betekenen. \n\n\n\n\n\nOndanks het feit dat de Partij Westvoorne dit voorstel graag had willen amenderen, heeft zij toch gemeend om in het belang van Westvoorne, en in het bijzonder voor Rockanje, v\u00f3\u00f3r dit voorstel te moeten stemmen. Om zaken in ieder geval in beweging te zetten. Het voorstel werd dan ook unaniem door de raad aangenomen.\n\n\n\n\n\nZoals te verwachten was, stemde de coalitie met acht stemmen tegen het door de PW ingebrachte amendement . Zelfs nadat Leo Gelderland het laatste gedachtestreepje onder het hoofdstuk 'besluit' er op verzoek van de coalitie uitgeschrapt had. Er blijven dus grote twijfels over de mate van burgerparticipatie. Maar laten we er van uit gaan en naar streven met elkaar dat de PW tegen het einde van dit traject de zaak ter hand kan nemen en alles wat scheef gegroeid is alsnog recht kan trekken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=304&terug=1", "body": "- reeds in de commissiebespreking verdeeldheid bestond over de gewenste locatie voor de JOP in Oostvoorne;\n\n- de gekozen locatie zelfs bij de voorstemmers in de raad niet de voorkeur had en niet alleen tot weerstand in de raad, maar ook op bezwaren van omwonenden en andere belanghebbenden heeft geleid;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=305&terug=1", "body": "Gedurende de laatste jaren zijn een aantal nietsvermoedende inwoners van Westvoorne onplezierig verrast door een handhavingsbrief van de gemeente. Helaas denkt de gemeente Westvoorne een eind te moeten maken aan woonsituaties, die soms 15, 20 of wel 30 jaar bestaan. Na de eerste berichten en een inventarisatie door de Partij Westvoorne bleken veel meer inwoners dan aanvankelijk werd aangenomen slachtoffer van deze handelwijze van het college. Bewoning van stacaravan of recreatiewoning moet na tientallen jaren worden gestaakt, omdat de bestemming gewijzigd is, omdat er geen dakpannen op het dak liggen, of omdat de woning een paar meter wordt verplaatst.\n\nTeneinde een goede basis te cre\u00ebren voor deze discussie zou de PW het zeer op prijs stellen als inwoners, die in aanraking gekomen zijn met het onderhavige handhavingsbeleid, zich zouden willen melden bij het recent door de PW op hun website opengestelde Meldpunt Handhaving. Een dringend verzoek tot het openen van een dergelijk Meldpunt werd gedaan door de groep inwoners van Westvoorne, die aanwezig waren in het Politiek Caf\u00e9 Westvoorne in Olaertsduyn van afgelopen zaterdag 1 juni. Met behulp van de op dit meldpunt verkregen informatie zal het college geconfronteerd worden met de werkelijke, inhumane behandelingen die momenteel plaatsvinden en zal getracht worden vervolgens snel tot een humane oplossing te komen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=301&terug=1", "body": "Voor het eerst stond er een inhoudelijke discussie over de op te richten Metropoolregio Rotterdam Den Haag (MRH) op de agenda en wel op die van de commissie BZM van maandag 13 mei 2013. Hoewel de Partij Westvoorne al meer dan een jaar vraagt om een brede maatschappelijke discussie over de Metropool, zodat burgers weten wat ze te wachten staat, indien Westvoorne daar onderdeel van gaat uitmaken, en zodat raadsleden weten wat burgers daarvan denken, is die brede discussie er nooit van gekomen. Dat zal ook niet meer gebeuren, want het is de bedoeling dat we over die deelname nog voor het zomerreces een besluit nemen. Onderdeel van de discussie gisterenavond ging dan ook over die besluiten die betrekking hebben op dit nieuw op te richten samenwerkingsverband tussen 24 gemeenten. Of we ze maar wilden nemen.\n\nOnze burgemeester, die deel uitmaakt van het zogenaamde \u2018burgemeestersoverleg\u2019 binnen de MHR, blijkt op dit moment onze vertegenwoordiger van de MHR in oprichting te zijn. We hadden eerst ook nog Ies Klok als vertegenwoordiger in de pijler groen. Die pijler is helaas onderuit gegaan en daarmee is het groen voorlopig als onderwerp uit de Metropoolagenda geschrapt.\n\nOp dit moment betaalt Westvoorne aan de Stadsregio Rotterdam voor taken en diensten op het gebied van ruimte, groen, recreatie, toerisme, water en milieu. Die taken en diensten zullen straks niet meer uitgevoerd worden, omdat ze niet overgaan naar de MHR. Toch gaat onze totale inwonersbijdrage straks wel daar naartoe. Die bovengenoemde taken en diensten moeten wij dus in een ander samenwerkingsverband of geheel zelfstandig gaan uitvoeren. Aangezien dat voor ons (als plattelandsgemeente) verreweg de belangrijkste zijn, zullen we dus duurder uit zijn. Sterker nog, we gaan betalen voor economische ontwikkelingen en voor de \u2018vervoersautoriteit\u2019 terwijl we met de voorgenomen economische ontwikkelingen waarsc hijnlijk niets te maken zullen hebben en de vervoersautoriteit buiten ons grondgebied zal acteren.\n\nOndanks dit alles staan eigenlijk de meeste gemeenten positief tegenover de oprichting van de metropool. Daar zouden de burgemeesters in hun burgermeestersoverleg is meer over na moeten denken. Gemeenteraden willen wel, maar kunnen eenvoudigweg niet met dergelijke rammelende overeenkomsten instemmen.\n\nIn onze Westvoornse commissie BZM was dat niet anders gisterenavond. We willen wel, maar niet op deze manier.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=298&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=288&terug=1", "body": "Hoe staat het met de beslissing aangaande de woonsituatie aan de Windgatseweg 1A te Rockanje? Wij hebben begrepen dat het college daarover vandaag een beslissing genomen heeft en wij zouden graag vernemen wat die beslissing inhoudt. Ik neem aan dat iedereen zal begrijpen dat de problematiek rond deze woonsituatie en de eventuele handhaving per 1 mei voor de betrokkene, die dan dakloos zal zijn, een hele zware emotionele belasting is. Hoe is het mogelijk dat er zo met burgers wordt omgegaan!\n\nDe bewoner van de Windgatseweg 1A, die gedurende 17 jaar met toestemming van de gemeente Westvoorne op zijn terrein in een stacaravan woonde, als een brave burger die aan alle verplichtingen voldeed en op tijd de benodigde belastingen betaalde, besloot vorig jaar om een gedeelte van zijn grond te verkopen. Dientengevolge moest zijn stacaravan verplaatst worden, waarvoor hij een keurig verzoek bij de gemeente indiende. Het vervolg werd in een razend tempo een nachtmerrie voor hem, omdat hem ijlings en meedogenloos meegedeeld werd dat hij illegaal woonde, dat zijn stacaravan niet verplaatst mocht worden en dat hij per 1 mei 2013 elders een onderkomen moest zoeken. Onder dwangsom nota bene. Het verzoek om gebruik te mogen maken van de ruimte voor ruimte regeling werd doodgemoedereerd en op oneigenlijke gronden afgekeurd. Ondanks het positieve advies van de Advies- en Bezwaren Commissie, dat door het college en de ambtelijke organisatie doodgemoedereerd terzijde werd geschoven. \n\n En daar sta je dan als goed burger\u2026 Vele verzoeken en enkele gesprekken verder zegde wethouder Van Lith hem gelukkig toe dat de caravan wel verplaatst en zelfs vernieuwd mocht worden. Echter kort daarna liet diezelfde wethouder zich domineren door zijn ambtenaren, met als gevolg dat hij zijn belofte introk. \n\n Wat betreft de ruimte voor ruimteregeling moet benadrukt worden, dat het Westvoornse beleid in deze het college absoluut de mogelijkheid verschaft om in het onderhavige geval deze regeling van toepassing te verklaren. Het argument dat Van Lith staande de vergadering hanteerde, dat zulks juridisch niet mogelijk is, is dus absoluut niet juist!!!!\n\nHier is regelrecht sprake van willekeur. Er is geen enkele reden waarom deze burger niet op zijn eigen terrein zou kunnen blijven wonen, hetzij in zijn oude stacaravan, hetzij in een, middels de ruimte voor ruimte regeling toegestane, nieuwe woning. \n\n En dan te bedenken dat de kreet van de coalitie is: \u2018niet tegen-denken maar meedenken!\u2019", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=309&terug=1", "body": "In de commissie BZM heeft de PW een aantal vragen aan de wethouder gesteld over de in te voeren toeristenbelasting. Dat was op 13 mei en de wethouder heeft toen toegezegd een aantal van die vragen schriftelijk te beantwoorden. Nu is het 28 mei, 15 dagen later dus, de vragen zijn niet beantwoord en exact hetzelfde raadsvoorstel ligt weer op tafel ter vaststelling.\n\nMijn eerste gevolgtrekking daaruit is, dat we de commissievergadering wel kunnen afschaffen, want wat we ook zeggen, aanvoeren, opvoeren, betwisten, vragen of betogen, er wordt simpelweg geen aandacht aan besteed, het wordt genegeerd. En als er nog antwoorden zullen komen dan zal dat na deze raadsvergadering zijn en dus, laten we er van uitgaan dat in ieder geval het 8-7 kanon zijn werk weer zal doen, nadat het voorstel door de meerderheid van deze raad is aangenomen.\n\nMaar, voorzitter, ik heb een sprankje hoop. Immers GBW was het in de commissie eens met de Partij Westvoorne dat de wethouder de kosten en de baten van deze oefening beschikbaar zou moeten maken. Waarop de wethouder beloofde dat dit terug zou komen in de eerste Bestuursrapportage, maar helaas, ook dat document, we hebben het inmiddels ontvangen, bevat die informatie niet.\n\nIk ga de commissievergadering hier niet over zitten doen, voorzitter. Maar, wie weet!? Wie weet heeft GBW een rechte rug en stemmen ze niet in voor ze echt weten hoe het zit en wie weet houdt ook de heer Vriend van het CDA vol dat hij, zoals hij in de commissie zei, inzicht wil hebben in de kosten en de manier van handhaven!?\n\nDe kosten en de baten zijn dus niet uitgezocht. Het puzzeltje over het raadselachtig verwijderen van artikels 1.e tot en met 1.g uit de betreffende Verordening is niet opgehelderd. Ook de regionale afstemming heeft niet plaatsgevonden. De zuigende werking van artikel 5.2.a., zelfde verordening, op het ophokken van werkkrachten is niet geadresseerd. De overbodigheid van artikel 11 waarmee het college de raad kan negeren en, zoals er staat, een beleidsregel bestuurlijke boete kan vaststellen als pressiemiddel, terwijl er landelijk prima maatregelen beschikbaar zijn en dus de vraag van de PW hoe er dan gehandhaafd zal gaan worden, wordt niet bekeken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=308&terug=1", "body": "In toezegging 2013-12 staat, m.b.t. de handhavingszaken, dat de bezwaar- en beroepstermijnen worden opgeschort: Wethouder Groenewegen zegt dat betrokkenen bij de twee handhavingszaken een brief krijgen waarmee de procedures worden stopgezet tot na de bespreking van het beleid in de commissie van juni. De bezwaar- en beroepstermijnen worden opgeschort.\n\nWanneer een wethouder een dergelijke toezegging doet, zal iedere burger toch verwachten dat alle maatregelen, die daartoe nodig zijn, dan ook genomen worden!? Wanneer achteraf dan blijkt dat een van de belangrijkste maatregelen, om waar te maken wat een wethouder/het college in een raadsvergadering beloofd heeft, in dit geval onder andere het intrekken van het dwangsombesluit, niet genomen wordt omdat het college, volgens de uitleg die wij daarover ontvangen hebben, bang is voor een negatieve uitleg van de rechter en dus de juridische positie van de gemeente, dan volgt daaruit dat het college meer bezig is met het mogelijk eigen toekomstige juridische gelijk dan met het belang van burgers en met hun vertrouwen in beloftes van het college.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=306&terug=1", "body": "In het aangeboden stuk en de daaropvolgende discussie in de commissie wordt uitgelegd waar de budgetoverschrijding van 1.5 miljoen euro door veroorzaakt wordt. Het blijkt onder andere dat de personeelskosten over 2012 ruim 1 miljoen euro bedragen. Ook blijkt dat er aan het begin van 2013 al een tekort geraamd was van bijna 1.5 miljoen. Het wordt in de commissievergadering echter geenszins duidelijk dat er een plan op tafel ligt om deze tekorten terug te dringen. Het lijkt bijna dat het als een voldongen feit wordt geaccepteerd.\n\n- De PW had gevraagd om bezettingscijfers en in plaats daarvan hebben we enkele weekprogramma\u2019s met ingevulde uren gezien. Dat mogen we dan zelf gaan uitvlooien, terwijl niet eens alle relevante informatie beschikbaar is. Bovendien geeft het nog eens aan hoe amateuristisch wordt gewerkt. \n\n - Bezettingscijfers zijn niks anders dan: je hebt een sporthal die je in 3 zalen kan delen, die elke bijvoorbeeld 60 uur per week te gebruiken zijn. Totale capaciteit per week is dus 180 uur. Daartegen zet je de werkelijke bezetting af, om je te helpen nadenken over od je goed bezig bent, en wat er eventueel beter kan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=307&terug=1", "body": "Achteraf is gebleken dat er voorafgaande aan de besluitvorming geen overleg met omwonenden en belanghebbenden van de Hofwei is geweest. De raad is in dat opzicht door wethouder Groenewegen willens en wetens onjuist voorgelicht en het besluit is daardoor ook op onjuioste gronden genomen. Daarnaast heeft wethouder Groenewegen aangegeven dat de locatie op de Hofwei na \u00e9\u00e9n jaar ge\u00ebvalueerd zal worden (pagina 8 halverwege), maar hij stelt eveneens (pagina 8, onderaan) dat er geen sprake is van een JOP in de vorm van straatmeubilair, d.w.z. een verplaatsbare JOP (zie ook Toezegging 2013-09), maar van een vaste JOP, compleet met fundering. Evaluatie van zo\u2019n vaste JOP na \u00e9\u00e9n jaar is natuurlijk een onzinnig plan, gezien de kosten die een eventuele verplaatsing van die JOP dan met zich mee brengt. Wij vinden dat de wethouder daarmee de raad opnieuw op het verkeerde been zet. Hij belooft onzinnige dingen.\n\nIk zou hier aan toe willen voegen, dat het hele speelplaatsgebeuren barst van de tegenstrijdigheden, inclusief de mening van de Jeugdraad die, als je notulen van hun laatste vergadering leest, in het duister zijn gehouden en die wel, hoewel dat niet in de notulen staat, hun voorkeur voor het Zwanenmeer hebben uitgesproken en die ook gezegd hebben dat ze in Rockanje skatebaan, pannaveld en jop graag op \u00e9\u00e9n locatie zouden willen zien. Ik zou dus zeggen: gewoon de hele zaak overdoen inclusief 100% burgerparticipatie bij de beoogde locaties. Dan weer in de commissie en dan weer naar de raad.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=313&terug=1", "body": "Daarnaast vinden wij de methodiek van stelposten wel erg simplistisch. Op basis daarvan kan er van alles en nog wat wel of niet gerealiseerd worden. Wij noemen dat niet \u2018het stellen van kaders\u2019. Wij vinden dus ook niet dat het college ons met deze nota in staat stelt de kaders voor de begroting 2014 en die van 2015- 2017 vast te stellen. Daarmee belemmert het college ons in het uitvoeren van onze wettelijke taak.\n\nIn deze kadernota had dit dus vermeld moeten worden en dat is niet gebeurd (p.20, laatste alinea).", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=303&terug=1", "body": "Naar aanleiding van de presentatie van de heren Cor Snoeijs en Ron Franchimont in de commissie Onderzoek Toekomst Woonbedrijf (OTW) verscheen in het AD van 24 mei het artikel \u2018Huurders zijn de klos\u2019.\n\n Aangezien de constatering van Bert Heijndijk van Gemeentebelangen, dat binnen een regie-corporatie huurders de klos zouden zijn, gewoonweg niet klopt, lijkt een nadere uitleg over de regie-corporatie en STEK.Nu niet overbodig.\n\nDreim\u00fcller, Gruis en Snoeijs hebben met hun Notitie \u2018De regie-corporatie, Naar een doelmatige maatschappelijke verhuurder\u2019 getracht een oplossing voor de huidige financi\u00eble en maatschappelijke problemen van wooncorporaties te formuleren. Zij zijn daarbij onder andere uitgegaan van een sterke focus op de kernactiviteiten van een wooncorporatie, namelijk bouwen en beheren van goede en betaalbare huurwoningen. Dat is immers de eerste taak van een goede huisbaas. Dat zou dus ook de belangrijkste taak van het gemeentelijk woonbedrijf van Westvoorne moeten zijn. Het geld uit het Westvoornse woonbedrijf had niet gebruikt moeten worden voor andere zaken. Zoals de financiering van het geldverslindende glasbeleid, de veel te dure aankoop van de locatie De Rots en het dichten van gaten in de gemeentelijke begroting. Als dat allemaal niet gebeurd was, dan was er nu voldoende geld in kas geweest om naast die kerntaak, waaronder de beloofde woningbouw in Rockanje, andere zaken aan te pakken, bijvoorbeeld de ontwikkeling van een brede school.\n\nNee, dat zijn zij pertinent niet. Juist door de focus op de kerntaken zal er extra aandacht zijn voor goede en betaalbare huurwoningen. Andere taken, bijvoorbeeld op het gebied van sociale zorg en welzijn, die op dit moment vaak ook door wooncorporaties vervuld worden, worden daar neergelegd waar ze horen, namelijk bij de Gemeentelijke Sociale Dienst, bij het Centrum voor Jeugd & Gezin of bij andere sociale dienstverleners. Verhuurders hebben niet de taak om \u2018achter de voordeur te kijken\u2019. Hierbij moet niet vergeten worden dat corporaties deze taken uitvoeren (of uitvoerden) vanwege hun eigen financi\u00eble belangen, in de vorm van huurinkomsten en niet vanwege het belang van de huurder.\n\nTaken die samenhangen met de inrichting van de openbare ruimte, horen bij de gemeenten te liggen. Er dienen afspraken gemaakt te worden over of en in hoeverre die taken in samenwerking met corporaties ter hand genomen worden.\n\n Met andere woorden, van alle taken met betrekking tot volkshuisvesting, welzijn en ruimtelijke ordening dient duidelijk te zijn wie waarvoor verantwoordelijk is.\n\n Omdat Westvoorne een gemeentelijk woonbedrijf heeft, liggen zowel de taken op het gebied van welzijn, ruimtelijke ordening en volkshuisvesting voor een groot deel in die ene gemeentelijke hand. Voor een goede bedrijfsvoering en een transparantie financi\u00eble huishouding van het gemeentelijk woonbedrijf, moet er echter wel een duidelijke scheiding aangebracht worden tussen de taken en de financi\u00eble lasten die het woonbedrijf voor zijn rekening neemt en de taken met de bijbehorende financi\u00eble lasten die de bij andere gemeentelijke diensten horen. Die duidelijkheid is voor huurders van groot belang, want zij weten dan immers wie zij waarvoor verantwoordelijk kunnen stellen of op wie zij een beroep kunnen doen wanneer zij van mening zijn dat zaken anders of beter georganiseerd zouden moeten worden.\n\n Kortom, de duidelijkheid met betrekking tot taken en verantwoordelijkheden die de regie-corporatie nastreeft, zal niet alleen het woonbedrijf als bedrijf ten goede komen, maar zal ook de positie van de huurders versterken.\n\nSTEK.NU is een organisatie die zoveel mogelijk kennis en kunde over wonen, zorg en welzijn bundelt. Deze kennis en kunde stelt de organisatie beschikbaar aan haar leden, waaronder wooncorporaties, zorginstellingen en maatschappelijke organisaties. Hoewel STEK.NU dus zelf geen regie-corporatie is, is het idee achter het met elkaar delen van kennis en kunde wel de oude co\u00f6peratieve gedachte zoals wij die bijvoorbeeld uit de agrarische sector kennen.\n\n Iedere wooncorporatie, zorginstelling en/of (publiek)maatschappelijke organisatie kan, tegen een geringe vergoeding per jaar, lid worden van STEK.NU. De leden kunnen zonder verdere kosten gebruikmaken van het netwerk/platform (binnen en buiten de sector) en alle kennis, waaronder die van verschillende universiteiten en hogescholen, die binnen STEK.NU aanwezig is. Daarnaast biedt STEK.NU financi\u00eble, projectmatige en bedrijfsmatige ondersteuning aan hun leden.\n\nDe commissie OTW heeft van de gemeenteraad de opdracht gekregen nader onderzoek te doen naar de toekomstmogelijkheden van het gemeentelijk woonbedrijf en een raadsvoorstel inzake die toekomstmogelijkheden voor te bereiden.\n\n In het kader van dat onderzoek zijn Cor Snoeijs en Ron Franchimont uitgenodigd om een presentatie te geven over de regie-corporatie. Hun presentatie was zeer leerzaam. Zij hebben niet alleen uiteengezet hoe een regie-corporatie werkt, maar zij hebben eveneens, op basis van de gegevens uit de Productraming 2013 van het Gemeentelijk Woonbedrijf Westvoorne, een analyse gemaakt van ons Gemeentelijk Woonbedrijf (download presentatie 23 mei 2013 hier).", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=314&terug=1", "body": "Op bladzijde 9 van dit rapport staat dat \u2018de conclusie is dat de vermogenspositie op dit moment ruim voldoende is om de risico\u2019s in financi\u00eble zin af te dekken\u2019. Echter, tegelijkertijd wordt er op bladzijde 5 gesteld dat \u2018de economische vooruitzichten, net als vorig jaar, somber blijven, dat het perspectief voor 2014 tot en met 2017 niet rooskleurig is en dat er in de periode 2015-2017 nog eens cumulatief (??) een bedrag van 2 miljoen bezuinigd moet worden\u2019.\n\nWat de PW betreft getuigt dat toch echt van een slecht financieel beleid: immers enerzijds wordt er nu gepocht dat we weer ruim voldoende in onze slappe was zitten en anderzijds wordt er geroepen dat de broekriem de komende jaar moet worden aan gehaald. Het onderstreept maar weer eens dat het vaststellen van het weerstandsvermogen, zoals wij ook vorig jaar opgemerkt hebben, een cijfermatige exercitie is, waarbij er voor gezorgd wordt dat de formule er voor de b\u00fchne goed uitziet, terwijl de werkelijke tekorten glashard naar de volgende raadsperiode worden doorgeschoven.\n\nTijdens de Technische Toelichting van 3 juni heeft de PW al gevraagd om in detail de berekeningen van het weerstandsvermogen te laten zien en het verloop tussen vorig jaar en nu, i.e. van 1,01 naar nu 1,61. Want aan de cijfers die op respectievelijk bladzijde 9 en 10 vermeld worden, is werkelijk geen touw vast te knopen, omdat er alsmaar dingen gezegd worden als \u2018dat iets voornamelijk veroorzaakt wordt door\u2026\u2019 of \u2018dat slechts een aantal op te heffen reserves genoemd worden\u2026\u2019 of \u2018dat er slechts een aantal deelrisico\u2019s niet langer een risico vormen\u2019. Hoe je het ook wendt of keert, je kunt rekenen wat je wilt, maar de tot de totalen van de vermelde beschikbare weerstandscapaciteit kom je eenvoudigweg niet. Hetzelfde geldt voor de getallen in het hoofdstukje reservepositie, welke een onderdeel vormen van die beschikbare weerstandscapaciteit: zonder een totaal overzicht van de reserves (de PW heeft ook vorige jaar tevergeefs verzocht dat een onderdeel van de bestuursrapportage te maken) kom je met wat er op bladzijdes 9 en 10 staat niet tot het daar genoemde totaal van 6,77 miljoen in de Algemene Reserves. Tot kwart over vier vanmiddag was er nog steeds geen antwoord op deze vragen binnengekomen en de presentatie die wethouder Mulder aan het begin van deze vergadering over ons heeft uitgestort, verschaft eveneens geen opheldering van zaken.\n\nReservepositie\n\n De reservepositie van de gemeente bedraagt 25,01 miljoen euro, op basis van de meest actuele gegevens. Zo staat dat zonder verdere toelichting in deze 1e bestuursrapportage 2013! Terwijl Deloitte in hun rapport over de jaarrekening nog spreekt over een eigen vermogen van 26.7 M per 1 januari 2012 en daarbij vermeldt dat tussen 2008 en 2012 het vermogen met slechts 10 M afgenomen is. Even: waarom tussen 2008 en 2012? \u00e0 omdat 2008 de start van de crisis was\u2026 maar tussen 2008 en 2010 ging het vermogen wel met 5 M omhoog en tussen begin 2012 en heden ten dage ging het met 2 M omlaag, zodat er tussen het moment van aantreden van dit college en 1 januari 2013 een afname van 17 M heeft plaatsgevonden!! Maar kunnen we deze getallen nou wel geloven? Met al dit gegoochel en gepuzzel is dat helaas de vraag die de PW moet stellen en hierbij stelt. Met wat er op tafel in deze verschillende financi\u00eble rapportage kunnen wij er echt niet zeker van zijn. Misschien kan het college nog eens proberen het wel aannemelijk te maken. Ook hier heeft de presentatie van Mulder geen oplossing verschaft.\n\nBudgettaire Mutaties\n\n We worden er behoorlijk moe van onszelf alsmaar te moeten herhalen, zonder enige positieve reactie te zien van het college, maar, hier gaan we dan nog maar een keer: de PW is van mening dat ook in deze rapportage weer veel te gemakkelijk met geld geschoven wordt, terwijl ook de term budget neutraal weer in een aantal gevallen onterecht gebruikt wordt. Verder zijn we niet meer bereid daar nog weer een keer in detail op in te gaan. Het is te veel gepuzzel, er rijzen te veel vragen over de verschillende programma\u2019s en mutaties, kortom we voelen ons als raad bijzonder onvolledig en laat ge\u00efnformeerd over tal van zaken.\n\nDe PW zet grote vraagtekens bij de Risicotabel op bladzijde 8. Tijdens de technische toelichting op 3 juni is al gevraagd om ook die tabel in detail toe te lichten: scores en berekening daarvan plus het verloop van de invloed op het weerstandsvermogen in euro\u2019s tussen de rapporten Begroting 2013/2e Bestuursrapportage 2012/Jaarrekening 2012 en nu, de 1e Bestuursrapportage 2013.We hopen dat de belofte van wethouder Mulder om zijn presentatie van het begin van deze commissievergadering ook nog schriftelijk toe te lichten/te bevestigen gestand gedaan wordt, want de informatie wat er nu voorhanden is, kan de PW hier geen orde in scheppen.\n\nDe Partij Westvoorne stoort zich er zeer aan dat zowel coalitie als PvdA zich achter deze rapportage scharen. Een rapportage die de werkelijke financiele status van de gemeente Westvoorne verbloemt en de tekorten keihard doorschuift naar de volgende raadsperiode: met de in dit rapport verschafte informatie is het onmogelijk de berekening en het verloop van het weerstandsvermogen gedurende de laatste jaren te verifi\u00ebren; verder ontbreekt voor de zoveelste maal in dit document een overzicht van de positie van de verschillende reserves, terwijl het schuiven tussen potten wederom ongebreideld plaatsvindt, de term budget neutraal ongenuanceerd gebruikt wordt, de gerapporteerde mutaties het format van een puzzelboek hebben en de ogenschijnlijk uitgevoerde risicoanalyse in nevelen gehuld is en blijft.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=310&terug=1", "body": "Een meerderheid van de raad vindt dat, omdat de antwoorden van het college op van te voren gestelde vragen pas in de middag van 28 mei zijn ontvangen, dit onderwerp verdaagd moet worden. De inspreker op dit onderwerp, de heer Clarisse, wordt wel gevraagd om zijn verhaal te doen. Hij spreekt in detail zijn ongerustheid uit over de vervuiling van het strand in Rockanje. \n\n\n\n\n\nHet onderwerp zal opnieuw besproken worden in de Commissie Grondgebied van 5 juni en vervolgens in de Raad van 25 juni. Deze website zal nadien dan ook terugkomen op dit uiterst belangrijke onderwerp. De vraag is immers onder andere welke mogelijkheden dit bestemmingsplan gaat geven aan Rijkswaterstaat te aanzien van de zandsuppletie voor onze kust. Met het linker oogje gericht op het Balance Island gebeuren en met het rechteroogje op het toeristische karakter van onze gemeente, lijkt het noodzakelijk om niet een volmacht af te geven voor welke vorm van zandsuppletie dan ook, maar als gemeenteraad te allen tijde het laatste woord te hebben als het aankomt op het afgeven van de betreffende vergunning!!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=311&terug=1", "body": "De discussie over meer windenergie en dus meer windmolens in de nabijheid en zelfs in het zicht van de gemeente Westvoorne is toch wel een heel bijzondere. Met de name de fractie en de wethouder van D66 slaakten kreten als 'we krijgen het op een presenteerblaadje om mee te doen' en 'dit past bij wat we allemaal willen' of ' 'it is goed voor ons' en uiteindelijk ' we moeten wel allemaal onze bijdrage leveren en dus nu geen locaties uitsluiten'.\n\n\n\n\n\nVoor de Partij Westvoorne, zo betoogde zij in deze raadsvergadering, zijn dit onbegrijpelijke uitspraken, die alleen maar getuigen van een slaafs meelopen aan de hand van het Havenbedrijf. Zo zagen we in het verleden ook wethouder Klok opereren, die de raad in mei 2012 met de hand op zijn linker borsthelft beloofde niets te zullen tekenen en ook het Havenbedrijf geen volmacht te geven in naam van de gemeente Westvoorne te tekenen. Toch lijkt dit wel gebeurd te zijn en zullen er dientengevolge zo goed als zeker in de nabije nabijheid van Westvoorne en in het zicht van ons recreatieve gebeuren gigantische windturbines gaan verschijnen. De stelling van D66 dat dit groene energie gaat opleveren voor Westvoorne, omdat we als we dit soort dingen op ons terrein krijgen er ook iets over hebben te vertellen, kon op geen enkele wijze gestaafd worden en snijdt wat betreft de PW ook absoluut geen hout.\n\n\n\n\n\nHet college heeft helaas het Havenbedrijf eind april 2013 al weer verwittigd dat zij kunnen instemmen. Wethouder Mulder benadrukte weliswaar dat het college 'bij de raad zal terugkomen', dat er nog vele onderzoeken uitgevoerd moeten worden, zoals milieu effect rapportages, dat de verschillende stakeholders via een gedegen burgerparticipatie proces bij dit onderwerp betrokken zullen worden en dat hij daar bij het Havenbedrijf ook op zal aandringen, gaf en geeft de gemiddelde PW burger niet heel veel moed. Immers voorganger Klok luidde dezelfde soort geluiden en ook daar is niets van terecht gekomen: de intentieverklaring is gewoon door het Havenbderijf namens het college van Westvoorne getekend! \n\n\n\n\n\nEen door de PvdA ingediende motie om duidelijk te maken dat 'de Raad van de gemeente Westvoorne g\u00e9\u00e9n voorstander is van de plaatsing van windmolens op de Zuidzijde van de Slufterdam' werd met 7 tegen 7 stemmen aangehouden. Verbijsterend was dat GBW's Bert Heijndijk na een vurig betoog over de afschuwelijk windmolens die hij weg naar en van zijn werk nu dagelijks omhoog zag schieten, toch tegen deze motie stemde. Ook de rest van de oppositie overigens. Wordt dus geprolongeerd in de raad van 25 juni. Misschien zal men dan wel beseffen dat deze monsters het uitzicht voor hun recreanten lelijk gaat bederven... Met 'monsters' bedoelen we natuurlijk de windturbines...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=302&terug=1", "body": "Alweer ruim een half jaar geleden werd een aantal nietsvermoedende inwoners van Westvoorne verrast door een brief: \u2018U dient binnen 4 weken uw huis af te breken en te vertrekken!\u2019 Zo denkt de gemeente Westvoorne een eind te moeten maken aan woonsituaties die soms 15, 20 of wel 30 jaar bestaan en worden gedoogd of die na veranderingen niet meer in overeenstemming zijn met de regels. Gevraagd of men begrijpt hoe zo\u2019n boodschap aankomt bij de ontvanger, worden de schouders opgehaald: \u2018Tja, wij vinden het ook niet leuk\u2019\n\nNa de eerste berichten en een inventarisatie van de Partij Westvoorne bleken nog veel meer inwoners slachtoffer van deze handelwijze van het college. Bewoning van stacaravan of recreatiewoning moet na tientallen jaren worden gestaakt, omdat de bestemming gewijzigd is, omdat er geen dakpannen op het dak liggen, of omdat de woning een paar meter wordt verplaatst. Allemaal mooie voorbeelden van het \u2018meedenken in plaats van tegendenken\u2019 uit het coalitieprogramma. Wethouder Van Lith (GBW) weet het ook allemaal niet zo goed, belooft er nog eens goed naar te kijken en gaat op vakantie.\n\nAlle Westvoornaars worden van harte uitgenodigd om in een prachtige omgeving en in een ontspannen sfeer hierover mee te praten, of te komen luisteren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=315&terug=1", "body": "Wij kunnen ons gedeeltelijk vinden in de brief, maar we hebben een opmerking en een aantal aanvullingen en mogelijke amendementen.\n\nIn de eerste plaats moeten we niet eerst zeggen dat 'de fracties in de Westvoornse raad een positieve grondhouding hebben ten aanzien van de op te richten MR, maar er toch een aantal punten is waarover zij een nadere discussie willen hebben voor dat de raad een besluit zal kunnen nemen' en dan vervolgens zeggen dat 'we die punten niet zien als argumenten om tegen de voorstellen voor een MR te zijn'. Alinea 1 bovenaan pagina 2 dient daarom geschrapt te worden.\n\ndat de MR voorlopig puur vanuit economische belangen aangestuurd zal worden. Er worden echter wel ambities geformuleerd op het gebied van ruimte, wonen en groen, maar daarvoor worden geen financi\u00eble middelen beschikbaar gesteld. Op dit moment betaalt Westvoorne voor taken en diensten op het gebied van ruimte, groen, recreatie, toerisme, water, milieu die straks niet meer uitgevoerd worden omdat ze niet overgaan naar de MR. Toch gaat onze totale inwoners bijdrage wel naar de MR. Die bovengenoemde taken en diensten moet Westvoorne dus in een ander samenwerkingsverband of geheel zelfstandig gaan uitvoeren. We zullen dus duurder uit zijn met de MR. Sterkere nog we gaan betalen voor economische ontwikkelingen waar we waarschijnlijk niets mee te maken krijgen en voor de vervoersautoriteit die ook buiten ons grondgebied zal acteren. Voor ons en waarschijnlijk ook voor andere landelijke gemeenten is de pijler ruimte en groen heel belangrijk. Daar ligt immers onze unieke inbreng in de MR. De PW stelt daarom voor in ieder geval een amendement over de pijler groen in te dienen.\n\nVerder onderschrijft de Partij Westvoorne hetgeen door de gemeente Capelle a/d IJssel ingediend is vanuit juridisch perspectief. De PW is het ook eens met het amendement van Lansingerland met betrekking tot 5 in plaats van 3 leden in het Dagelijks Bestuur, met dien verstande dat de daarin opgenomen wijziging niet de enige wijziging is die Westvoorne voorstelt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=319&terug=1", "body": "Drie grote decentralisaties komen op de gemeente Westvoorne af; Jeugdzorg, taken vanuit de AWBZ en de Participatie wet. Met de drie decentralisaties komen er grote verantwoordelijkheden op de gemeente af en dat wil je als gemeente goed regelen. Maar het is heel belangrijk om als gemeente het complete plaatje te kunnen overzien, want er is bijvoorbeeld ook een veiliheidsketen, een politieketen, minima beleid etc. etc. Er wordt door omliggende gemeentes verschillend mee omgegaan en het is ook de bedoeling om lokaal maatwerk te leveren. Gemeente Westvoorne heeft een wat rustiger problematiek dan in bijvoorbeeld Spijkenisse.\n\nOm te kijken wat er nodig is moeten we eerst eens kijken wat we van de huidige zorgstructuur geleerd hebben.\n\nDeze was niet transparant, de onderlinge afstemming was niet optimaal en er is overlap in functies. Bovendien moet de signaleringsfunctie verbeterd worden. De ketenpartners moeten alerter zijn op kindproblematiek en het meldsysteem van SISA moet beter ge\u00efmplementeerd worden.\n\nMaar de grote vraag is, kun je dit zelf als gemeente regisseren, hebben mensen voldoende kennis van zaken en hoeveel mensen heb je nodig om alles te kunnen overzien? Het aanstellen van een zorgregisseur is op dit moment echt te voorbarig. Het kost veel geld en we hebben het centrum voor jeugd en gezin die op dit moment ook betaald worden vanuit overheidsgelden. De GOSA regisseur kan een deel van de taken die nu beschreven worden voor de zorgregisseur zelf doen.\n\nEen belangrijke vraag is welke taken zou je als gemeente nu juist wel of niet zelf moeten willen doen.\n\nMet name in de preventiesfeer kan de Brede School ontwikkeling een heel belangrijke rol spelen. Ik mis in de lokale zorgstructuur de inbreng van de huidige professionele en niet professionele organisaties.\n\nWe moeten aantrekkelijke activiteiten organiseren waardoor kinderen, volwassenen en ouderen elkaar kunnen ontmoeten. Elkaar leren kennen en elkaar durven aanspreken. Wij zijn met zijn allen een gemeenschap allemaal verantwoordelijk voor de leefbaarheid in Westvoorne. Ik kan ervoor zorgen dat we in de commissie een programma kunnen volgen waarin we leren hoe dat moet en in welk kader dit past. Verder wil Partij Westvoorne wil dat er een duidelijke aanpak komt tegen het drugsgebruik onder jongeren. Ik ondersteun van harte de actie van Yvonne de Groot van de PvdA in Brielle.\n\n3. Geen nieuwe complexiteiten inbouwen (pagina 5) : ik zie een overlap in de GOSA en de zorgregisseur. We praten over 20 gezinnen (zorgwekkende zorgmijders) LZN, 18 gezinnen Huiselijk Geweld, 23 jongeren komen in aanmerking voor de groepsaanpak.\n\nNa een goede presentatie door Eelco Blanken vond een goede uitwisseling van opinies plaats. In het algemeen kan de commissie zich vinden in de route zoals nu aangegeven. De PW is van mening dat, als per bovenstaand betoog, een en ander wel snel verder uitgewerkt moet worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=312&terug=1", "body": "Het probleem dat de PW heeft met deze Jaarrekening 2012 zit in hoofdzaak in de grondexploitaties en in de businesscase glas. Laat ik met het laatste beginnen:\n\nHet is voor ons volstrekt onacceptabel om de nieuwe berekening van het glasplan buiten beschouwing te laten. Tot op heden stond het glas met stip op nummer 1 van de risicolijst. En terecht, want er wordt in dat plan over gigantische bedragen gesproken zowel aan de baten als aan de lasten kant.\n\nNa enig puzzelen in de jaarrekening en de bestuursrapportage blijkt dat de voor het berekenen van de risico\u2019s uitgegaan is van de cijfers van juni 2012. Cijfers van een jaar oud dus. Cijfers die bovendien toen al niet klopten, want er had toen zeker al sprake moeten zijn van inkomsten. Zowel uit verkoop van woningen/woningbouwkavels (in 2011: 12 woningen en 2012 eveneens 12 woningen) als uit verkoop van glasgrond, glasrechten en exploitatiebijdrage in Tinte (inkomsten 2011: 6,5 ton en 2012 6,5 ton = in totaal 1,3 miljoen). Er is echter sprake van nul inkomsten.\n\nMaar dat is nog niet alles. Want als gevolg van de daling van ons weerstandvermogen komen de ontwikkeling van De Rots en De Ruy onder druk te staan. Dat zou kunnen betekenen dat er hogere voorzieningen getroffen moeten worden voor De Rots en De Ruy. En boem, dan zakken we naar een forse onvoldoende.\n\nN.a.v. de vraag \u2018kan het waar zijn\u2019, hebben wij onze accountant, de heer Kalkman, gevraagd of hij die vraag wel gesteld heeft toen hij de berekeningen uit de businesscase glas van juni 2012 overnam. Hij bleek die vraag niet gesteld te hebben. Dat vonden wij nogal vreemd en dus hebben wij hem toen alvast gemeld dat wij het nodig vonden dat hij die berekeningen alsnog zou controleren. Wij zouden onze accountant dus graag terug zien zodat hij alsnog zijn oordeel over de berekeningen uit de businesscase glas van juni 2012 kan geven en toelichten, voordat de raad een besluit neemt over de jaarrekening.\n\nWij hebben aan de aanwezige gedeputeerden, de heer Jansen (financieel toezichthouder) en Veldhuizen (ruimtelijke ordening) gevraagd wat we moesten doen als er in onze ogen structurele fouten in de berekeningen gemaakt werden, maar wanneer de coalitiepartijen het onnodig vonden om daar veranderingen in aan te brengen. Het antwoord was dat er dan uiteindelijk een briefje naar de provincie gestuurd kan worden. Het is maar dat u het weet.\n\nDe op- en aanmerkingen van de PW hebben geen gehoor gevonden bij de overige fracties in deze gecombineerde commissievergadering, noch bij wethouder Mulder. Laatstgenoemde reageerde zelfs redelijk minachtend richting de hem onbekende bijeenkomst met de Provincie in Dordrecht. De commissie oordeelde het absouluut onnodig om de invloed van het Glasplan in de jaarrekening mee te nemen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=300&terug=1", "body": "- het college bevoegd is om een last onder dwangsom of een last onder bestuursdwang op te leggen;\n\n- er altijd eerst naar oplossingen voor het gesignaleerde probleem gezocht moet worden voordat tot handhaving overgegaan wordt en voordat er een last onder dwangsom of een last onder bestuursdwang opgelegd wordt;\n\nop basis van de vastgesteld verordening ruimte van de provincie Zuid-Holland, van 30 januari 2013, sanering van voormalige agrarische bedrijfsgebouwen, kassen of andere gebouwen toe te staan in ruil voor compensatiewoningen ter plekke of in de directe omgeving of op een andere passende locatie, conform de voorwaarden van voornoemde regeling", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=316&terug=1", "body": "Het totale risico van dit plan ligt inmiddels bij de gemeente. De totale kosten, inclusief het nu gevraagde krediet van ruim 1.9 miljoen, bedragen ruim 4 miljoen euro. Het verlies op dit project van 1,3 miljoen ( het accepteren van een verlies bij de start van welk project dan ook is een belachelijk uitgangspunt), zal nu zonder enige twijfel gaan oplopen naar een bedrag van 2 miljoen euro of zelfs meer, zoals de PW een aantal jaren geleden reeds voorspeld en onderbouwd heeft. Bovenop alle blunders die het college gemaakt heeft bij de aankoop, de sanering en het ingezette vervolgtraject van bebouwing worden de risico's volledig onjuist, lees veel te laag, ingeschat. Zelfs de aanwijzingen die zeer recentelijk nog uit de circulaires van de Provincie werden aangereikt, worden met voeten getreden. Er wordt niet met een eindwaarde en contante waarde methodes gerekend, maar op werkelijk kinderlijke manier met nominale waarde. Dat komt er zo ongeveer op neer dat het college/Woonbedrijf denkt op de dag van morgen te kunnen aanbesteden, bouwen, opleveren en verkopen/verhuren. We maken geen grapje: de gehanteerde berekeningsmethode is daar op gebaseerd... alles gaat instantaan aanbesteed, gebouwd en opgeleverd worden, alles gaat momentaan verkocht en/of verhuurd worden...\n\nEen risico inschatting van 2% in plaats van de voorgeschreven 10%, een onderschatting van de mogelijkheid tot verkopen en/of huren van piepkleine veel te hoog geprijsde woningen, een negeren van de lange terugverdientijd in geval van verhuur, het ontbreken van een risicoanalyse niet alleen onder het kopje \u2018risicomanagement en weerstandsvermogen\u2019 in het raadsvoorstel, maar ook in de kadernota 2014 en de 1e bestuursrapportage 2013, het niet werken met een eindwaarde en een contante waarde, het zijn allemaal zaken die maken dat wat er nu op tafel ligt wat betreft de PW een voorstel is dat in Westvoorne het zoveelste financi\u00eble debacle zal gaan veroorzaken.\n\n\n\n Maar de fracties van de coalitiepartijen en de PvdA zijn respectievelijk blij of in hun nopjes. Zij vinden het een mooi plan, vinden dat het allemaal al te lang geduurd heeft en dat nu eindelijk maar eens moet gebeuren, dat het ook vooral snel moet gebeuren, omdat braak liggen nog duurder is\u2026 en besteden nog even aandacht aan de mogelijke parkeeroverlast voor de buurt, roepen nog even argeloos dat alles wel binnen de financi\u00eble kaders moet blijven, vragen welk sturingsmiddel de gemeente nu gaat gebruiken en zijn het er over eens dat \u2018het toch geringe verlies\u2019 maar gepakt moet worden en dat de woningen gebouwd moeten worden\u2026 In het voorbijgaan wordt HRJ nog even geprezen en HRL vergeten, daarbij ook negerend dat de helft van de inwoners van Rockanje nog wel eens tegen zou kunnen zijn en de zaak daarmee ernstig zou kunnen vertragen. Met alle financi\u00eble gevolgen van dien\u2026 Om vooral maar niet stil te staan bij de vraag of deze woningen van elk twee maal 60 vierkante meter, gebundeld een eierdoos-achtig ontwerp op een overvol stukje grond, met lastige formaties van beneden en bovenwoningen en oudere met jongere bewoners, \u00fcberhaupt wel verkocht, voor toch zeer stevige prijzen, of verhuurd zullen gaan worden\u2026\n\nWethouder Mulder zegt dat hij het lastig vindt om inhoudelijk op de kritiek van de PW in te gaan. Het college denkt dat dit de juiste methode is en de juiste uitvoering voor een duur en historisch groot project als De Rots, de beste manier om er uit te komen. Rockanje vraagt hierom, zegt hij. De berekeningen zijn overigens prima, de gevraagde risicoberekening kan hij niet maken en hij is niet bereid om daar verder ook maar iets aan te doen\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=318&terug=1", "body": "- Het Beleidsplan Toezicht en Handhaving Bouwen en Ruimtelijke Ordening 2012-2016 is bruikbaar met uitzondering van: \n\n 1. hetgeen op pagina 10 en 11 staat inzake overtredingen en de indeling in de \u2018prioriteitsgroep hoog\u2019 van \u2018gebruik in afwijking van het bestemmingsplan\u2019 valt.\n\n Beetje vreemd omdat de gemeente op ieder gewenst moment voor eigen doeleinden een BP aan kan passen dit dan als hoge overtreding te zien.) De duur van een BP is 10 jaar. In die 10 jaar zullen er altijd ontwikkelingen optreden die strijdig zijn. Er zullen dus altijd aanpassingen gewenst zijn. Natuurlijk moeten de regels gevolgd worden, daarvoor worden ze immers opgesteld, maar de vraag is hoe stringent de regels zijn en hoe er sprake kan zijn van Ruimtelijke ordening zonder de mogelijkheid van veranderingen van een BP. Omstandigheden wijzigen immers?\n\n2. het signaleringssysteem/piepsysteem:Zo gaat het nu: klacht (buurman/ambtenaar) > ambtelijk advies aan wethouder \u2018strijdige situatie, komt in aanmerking voor handhaving\u2019 > briefje college \u2018ga maar handhaven\u2019 (B&W besluiten: \u2018die locatie komt voor handhaving in aanmerking\u2019).Zo zou het moeten: na constatering van strijdige situatie/overtreding > gesprek (de meeste mensen willen helemaal niet in de fout gaan, dus willen dat gesprek ook) > zoeken naar oplossingen > gespreksverslag. Pas als er geen oplossing voor handen is, kan een handhavingstraject ingezet worden. Hierbij altijd een belangenafweging maken.\n\n- Uitvoering Nota\n\n Het gaat om de uitvoering en het gebruik van de nota. Daar is het namelijk misgegaan. Dat is de verantwoordelijkheid van de wethouder.\n\n Hoe worden onze burgers behandeld wanneer er sprake is van strijdig gebruik van het bestemmingsplan en wat staat daarover in de nota?. Om dit soort zaken gaat het hier vanavond.\n\nBij ieder groep staat een bepaalde aanpak beschreven wanneer er overtredingen geconstateerd worden. Blijkbaar heeft ons college de groep burgers die hier vanavond aanwezig zijn nog net niet ingeschat als criminelen. Dat niet, maar in de ogen van ons college hebben we toch met groep 3, namelijk met opportunistische en calculerende burgers te maken, bij wie alleen een pakkans en een daaropvolgende straf helpt om ze te weerhouden van het overtreden van regels. Dat ons college daarvan uitgaat blijkt uit hun aanpak. De stappen informeren, adviseren, en preventie zijn namelijk overgeslagen.\n\n Er is meteen overgegaan naar een intensieve controle en een vooraankondiging van een dwangsom/bestuursdwang.\n\nOp pagina 14 wordt uitgelegd wanneer er, als uitzondering op regel, niet handhavend kan worden opgetreden.\n\n Onder Ad 3 staat (p.14/15): het is mogelijk dat de overtreding in aanmerking komt voor een gedoogsituatie. Een goed voorbeeld hiervan zijn de voorwaarden die in het verleden zijn opgesteld voor permanente bewoning van recreatiewoningen. Een ander voorbeeld zijn eisen van gelijkwaardigheid (er is eerder een goed alternatief toegepast) . Ook kan er sprake zijn van toepasselijkheid van het vertrouwensbeginsel (een burger mag vertrouwen op een toezegging of standpunt). \n\n Uit de verhalen van de burgers die hier vanavond aanwezig zijn en overigens ook uit de verhalen van burgers die hier vanavond niet zijn, concluderen wij dat ook zij, net als de bewoner van de Zeehoevenweg in aanmerking zouden moeten komen voor een gedoogsituatie. De gemeente heeft dat namelijk toen ook gemeend omdat er zo lang sprake was van bewoning.\n\n1. gesprek met overtreder. Dat geldt voor de mensen uit groep 1, 2 en 3.Aangezien er met de hier aanwezige mensen niet eerst in gesprek gegaan is, moet je dus concluderen dat ze als criminelen behandeld zijn. Kan de wethouder uitleggen waarom er niet eerst in gesprek is gegaan? De onder A genoemde stappen 2 en 3 zijn eveneens overgeslagen. Hoezo?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=317&terug=1", "body": "In april heef een meerderheid van de raad ingestemd met het oormerken van een bedrag van 160.000 euro voor het centrum van Rockanje. Wij stemden tegen het voorstel omdat er helemaal geen plan was. Het enige waar de wethouder toen mee kon komen was een boom op het dorpsplein. En nu ligt er opeens wel een plan?? Waar dan ook meteen het totale bedrag van 160.000 euro aan uitgegeven gaat worden?? Terwijl er tevens gesteld wordt dat de aanleg van de parkeerplaatsen maar \u00e9\u00e9n onderdeel van de verbetering van het dorpscentrum is. Het geld is wel meteen op na die aanleg, dus blijkbaar stopt hiermee de verbetering.\n\nWaarom hebt u vorige keer niet gezegd dat u het geld nodig had voor de aanleg van een parkeerterrein? Dat is wel zo duidelijk geweest.En hoe haalt u het nou in uw hoofd om de begroting hiervoor zo maar open en bloot op tafel te leggen, terwijl de PW het college reeds in 2011 op dit soort praktijken aangesproken heeft. Wethouder Van Montfoort heeft toen plechtig beterschap beloofd, maar nu gebeurt het gewoon weer!! Aanbesteden heeft op deze manier geen enkele zin meer.\n\nWel werd duidelijk dat deze wethouder, ondanks andere gemaakte afspraken met de werkgroep, haken en een energiekast op het parkeerterrein had voorzien ten behoeve van marktkramen... dus toch een verplaatsing van de markt?! De PW stoort zich er aan, dat de wethouder kennelijk niet op de hoogte is van wat er in de werkgroep plaatsvindt. Ook zijn mededeling dat eer nu sprake gaat zijn van een subsidieaanvraag bij de Stadsregio, lijkt gezien de tijdsduur daarvoor en de ontwikkelingen rond het vormen van de Metropoolregio niet erg realistisch.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=320&terug=1", "body": "In de Commissie Inwonerszaken van 4 april 2013 waren er zo veel vragen over deze Nota Economisch beleid dat wethouder Mulder het voorstel besloot terug te nemen teneinde v\u00f3\u00f3r het eventuele moment van besluitvorming de gevraagde duidelijkheid te verschaffen. In die vergadering stelde Alice Vermeer een aantal re\u00eble kanttekeningen bij de 18 opgestelde beleidslijnen, zoals onder andere het feit dat (a) niet alles in groepsverband hoeft te gebeuren en dat we moeten oppassen niet achter de andere V-P gemeenten aan te hobbelen, dat er (b) nodig een eigen visie op het landschap ontwikkeld moet worden, op basis waarvan eventuele economische activiteiten aangegeven kunnen worden, dat we (c) niet primair voor uitbreiding maar voor kwaliteit moeten gaan, dat (d) het dorpsplein van Oostvoorne niet doogemaakt moet worden omdat het het oude hart van de gemeente is en (e) dat de gemeente moet streven naar een realistische visie terwijlin dit document alleen maar veel kreten worden geslaakt.\n\nWij zien in deze nota geen meerwaarde voor het oppakken van de economische belangen van Westvoorne, maar we gaan er van uit dat een nieuw college ondanks deze Nota wellicht in staat zal zijn hier wel werk van te maken. Zodat we ook een eerste plek kunnen verdienen bij echte, bestaande ondernemers.\n\nHet document is geenszins aangepast zoals door de Commissie IZ in april verzocht was. Wethouder Mulder tracht in deze bijeenkomst de boel er doorheen te jassen door voor te stellen alleen maar even bij de wijzigingen stil te staan, maar de Commissie wenst gelukkig toch een discussie in redelijk detail te voeren. Niet dat het veel uithaalt, want Mulder houdt vol dat dit stuk niet meer dan een 'beleidsintentie' is, een soort kadernota en dat er wat verder gaat gebeuren puur afhankelijk is van de impulsen van ondernemers die de gemeente Westvoorne gaan bereiken... Echte antwoorden op de nu opnieuw gestelde vragen komen er dan ook niet.\n\n\n\n\n\nEr wordt terecht opgemerkt door het CDA dat er nog steeds geen budget om de lokale economie te stimuleren beschikbaar is na 2014, terwijl daar voor 2013 en 2014 jaarlijks slechts een bedrag van 15.000 euro in de begroting is opgenomen, en dat de prioritering geheel ontbreekt. De PW merkt op dat sommige ZZP'ers door het handhavingsbeleid van deze gemeente in de wielen worden gereden en hij verzoekt de wethouder daar aandacht aan te besteden. De wethouder zegt toe dat te zullen doen en de vergadering kabbelt voort. Het ontbreken van een SMART systeem om zaken te kunnen volgen, meten en dus weten ontbreekt ook nog steeds, maar de afwezigheid daarvan wordt door de wethouder weggewuifd met de opmerking dat het toch een kadernota is en blijft en dat het SMART gebeuren daar niet bij past. Ook zegt hij de 'notitie' goed genoeg te vinden om vorm te gaan geven aan prioritering en dat er in de volgende begrotingsronde maar naar budget gehengeld moet worden. PW en PvdA houden vol dat er eerst plannen en idee\u00ebn gegenereerd dienen te worden, voordat er over geld gesproken gaat worden.\n\n\n\n\n\nEchter, de Partij Westvoorne is en blijft van mening dat dit een kreupel document is, dat veel tijd en veel geld heeft gekost om samen te stellen, maar dat uiteindelijk niet bruikbaar is als Nota Economisch Beleid , omdat het onder andere (i) gebaseerd is op oude cijfers, (ii) geen concrete idee\u00ebn bevat (iii) volledig voorbij gaat aan de economische potentie van Zorg en Welzijn in onze gemeente, (iv) niet SMART geformuleerd is en (v) geen prioritering bevat! Om zo maar eens een paar gebreken te noemen. Vergeleken met de eerdere versie lijkt het ook dat de kwaliteitsverbetering van de winkelgebieden uit het document verdwenen is.\n\nHet is dus eigenlijk een hoop los zand, zonder gemeentelijke actie-elementen, dat ligt te wachten tot derden met goede idee\u00ebn gaan komen aanzetten. Omdat tegen beter weten in wordt volgehouden dat het slechts een richting aangeeft, slechts een intentie uitspreekt, denkt de PW dat er daardoor zo veel speelruimte gegeven wordt dat dat het gevaar aanwezig is dat er straks ontwikkelingen worden voorgesteld, die niet gewenst zijn maar ook niet tegen te houden...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=321&terug=1", "body": "-de stacaravan gesitueerd is op dat bouwvlak en er in die zin geen sprake is van strijdig gebruik;\n\n- de oplossing van de situatie Ruigendijk 14 Tinte, waarbij een agrarische bedrijfswoning bewoond wordt door een gezin waarvan de man werkzaam is in een glastuinbouwbedrijf elders in het intensiveringsgebied, ligt in de omzetting van de huidige bestemming \u2018agrarische bedrijfswoning\u2019 naar de bestemming \u2018plattelandswoning\u2019;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=322&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 29 juni in het teken staan van de jeugd in Westvoorne.\n\nNa de recente ophef over een hangplek voor jongeren op de Hofwei in Oostvoorne lijkt het de PW een goed idee om eens wat meer in te gaan op de jeugd. Heeft Westvoorne de jeugd niets beters te bieden dan een veredeld bushokje? En wat heeft de jeugd Westvoorne te bieden. Wordt het geen tijd dat de jeugd ook politiek van zich laat horen? Kunnen zij hun ei kwijt in de bestaande partijen of is de tijd rijp voor een jongerenpartij in Westvoorne?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=324&terug=1", "body": "Tijdens de bespreking van de jaarrekening hebben wij gesteld dat het voor ons volstrekt onacceptabel is om de nieuwe berekening van het glasplan buiten beschouwing te laten. Wij hebben mede daarom gevraagd om ons het advies van Deloitte Real Estate Advisory (REA) inzake de grondexploitaties ter beschikking te stellen. Onze accountant had om dat advies van gevraagd. Het duurde even , maar we hebben het ontvangen. En wat blijkt:\n\nMet betrekking tot het glas stelt REA:\n\n \u2018In de grondexploitatie is het jaar 2012 opgenomen, waardoor de grondexploitatie achterhaald is (zeiden wij dus ook al). Daarnaast is er geen netto contante waarde berekening opgenomen op basis van waarvan normaliter de te treffen voorziening wordt bepaald (zeiden wij dus ook al). Het is aan te bevelen de grondexploitatie aan te passen naar prijspeil 01.01.2013 om een re\u00eble waardering van de gronden in de jaarrekening op te nemen.\u2019 Uit de berekeningen van REA blijkt dat er een voorziening van 1,7 miljoen getroffen zou moeten worden en niet van 1,3 zoals het college stelt. Waarbij dan opgemerkt moet worden dat die 1,7 gebaseerd is op de oude berekeningen en niet op de actuele cijfers. Aldus het advies van REA.\n\nDan wat betrefty de Noordrand.\n\n Wat zegt REA daarover?\n\n Het volgende: \u2018Wanneer, volgens het BBV (Besluit begroting en verantwoording gemeenten en provincie, 24-06-2013), voor alle duidelijkheid de wet, er geen raadsbesluit aanwezig is waaruit blijkt dat de grondexploitatie is vastgesteld, is een project aan te merken als niet in exploitatie genomen grond.\n\n Op basis van de nieuwe notitie BBV is er geen raadsbesluit aanwezig waarin een re\u00ebel en stellig voornemen tot ontwikkeling van de Noordrand is genomen. De aanwezige startnotitie voldoet hier niet aan. Daarom dient er een waardering plaats te vinden van de verkrijgingsprijs in relatie tot de huidige marktwaarde.\n\n Nog een keer, voor alle duidelijkheid: de startnotie geldt niet als re\u00ebel en stellig voornemen tot ontwikkeling en dus moet bij de waardering uitgegaan worden van de huidige marktwaarde van de historische aankoopprijs.\n\nWaarom blijft het college volhouden dat hun rekenmethode waarbij geen sprake is van een netto contante waarde berekening noch van een eindwaarde berekening, goed genoeg is omdat er altijd al zo in Westvoorne gerekend is? Is \u2018Kijken of we daar bij de Provincie nog \u00e9\u00e9n keer mee wegkomen\u2019, de achterliggende gedachte van ons college, voor wie dit immers de laatste jaarrekening is. Of denken ze \u2018Apr\u00e8s nous le d\u00e9luge! in het Nederlands \u2018Na ons de zondvloed!\u2019?\n\nDe conclusie die je hier uit moet trekken, is natuurlijk wel een droevige. Het college, hierbij volledig gesteund door zowel de coalitiepartijen als de PvdA, legt een jaarrekening op tafel die door de accountant wordt goedgekeurd. Echter, de accountant negeert het advies, dat hij gevraagd en gekregen heeft van zijn specialist en adviseur op het gebied van grondexploitatie, en daarmee de wet (BBV). Er staan nu dus dusdanige fouten in deze jaarrekening, dat hij niet goedgekeurd zou mogen en moeten worden. De PW heeft in de commissievergadering van 10 juni reeds voorgesteld de accountant te verzoeken zaken opnieuw te bekijken, maar de meerderheid van de raad was hier pertinent tegen.\n\nTijdens het PW betoog houdt Jeroen Noordermeer een pleidooi om eerst woningbouw in Rockanje te verwezenlijken, voordat het project Ruy Fase 2 doorgang gaat vinden, zoals het college nu in de jaarrekening aangeeft definitief van plan te zijn.Hij dient daartoe een motie in, die door alle vier de coalitiepartijen en de PvdA wordt verworpen. Ook wethouder Van Lith ziet hier niets in en ontraadt de motie ten zeerste onder het huichelachtige motto: 'je moet niets uitsluiten, maar je moet er wel kritisch mee omgaan'.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=327&terug=1", "body": "Maar goed dit is dus onze kadernota en hij wordt vast wel door de meerderheid van deze raad vastgesteld. Ook al heeft het college dit keer niet eens de moeite genomen om iets over de invulling van de nieuwe gemeentelijke taken in het kader van de decentralisaties te zeggen.\n\nDe coalitiepartijen vinden deze kadernota weliswaar summier, maar vinden dat ze toch maar moeten instemmen. De fractievoorzitter van de PvdA waagt het zelfs abusievelijk te beweren, dat de raad zelf om deze magerheid gevraagd heeft... hetgeen geenszins het geval is. Naast de jaarrekening en de 1e bestuursrapportage zet de PW ook bij dit derde document, dat qua beleid en financi\u00eben cruciaal zou moeten zijn voor het toekomstig besturen van onze gemeente, gigantische vraagtekens. En ook hier laten coalitie \u00e9n PvdA duidelijk zien dat ze niet bereid zijn ook maar enige verantwoordelijkheid te dragen, maar dat ze 'lock stock and barrel' alles uit handen geven aan het college en de gedegen onderbouwde mening van de PW respectloos negeren. 'Regeren is negeren' is in dit opzicht een toepasselijk gezegde.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=329&terug=1", "body": "Het eerste wat wij als Partij Westvoorne jammer en zonde vinden is dat we, als we gaan bouwen in Westvoorne, altijd zeggen dat, als we wat gaan doen dan moeten we een beeldkwaliteitsplan maken om er voor te zorgen dat het er goed uit gaat zien. Maar als je nu het bestemmingsplan bekijkt dan is het eigenlijk allemaal eenheidsworst. Het is hetzelfde in Rockanje, het is hetzelfde in Oostvoorne, elk gebied is hetzelfde en dat zou op zich niet erg zijn qua bestemmingsplan als we een Nota Ruimtelijke Kwaliteit zouden hebben die wel onderscheid maakt. Maar die is er ook niet meer. Ik vind het heel erg jammer dat dat nu zo gebeurd is, allemaal hetzelfde en je kunt nu overal dingen doen die wij niet vinden passen.\n\nDaarnaast is het bestemmingsplan Oostvoorne natuurlijk ook een gebied dat vrij groot is, waar stukken inzitten die onbebouwd zijn en met stukken waarin wellicht ook woningen binnen de dorpscontour zouden kunnen worden toegevoegd. Daar zijn ook vragen voor, daar zijn zienswijzen voor ingediend en voor een aantal zou dat ook best kunnen, zijn dat aardige idee\u00ebn, en ik vind ook dat we daar gewoon serieus naar moeten kijken. Ik denk dat het ook heel goed kan. We hebben het deze avond ook over het glasbeleid gehad, het glasbeleid zorgt er voor dat glas in het buitengebied weggaat, op die plekken kun je dan woningen bouwen op verschillende locaties en wat is er nou eenvoudiger om op plekken waar er ruimte is in de dorpskernen dat toe te staan als volgens alle regels kan. Ik denk dus dat we daar iets mee moeten doen. Dus kijken naar wat kan er nog geplaatst worden. Er ligt ook al een motie van de VVD die al jaren, jaren oud is, waar nog niets mee gebeurd is, serieus. Daar moeten dus naar gekeken worden. Woningbouw grote percelen, kan, is goed, prima op sommige plekken , dus neem het op en dat is nu in dit plan eigenlijk niet echt gebeurd.\n\nDe coalitiepartijen zijn het eigenlijk wel eens met het tweede punt dat Jeroen Noordeermeer opbrengt: de inbreilocaties beter benutten en bezien of de Ruimte voor Ruiomte regeling hier misschien toepasbaar is. Wethouder Van Lith reageert op de hem ge\u00ebigende manier door te zeggen dat hij op dezelfde lijn zit en het allemaal nog eens zal gaan bekijken, ook in het kader van de Structuurvisie Westvoorne, die er, zo zegt hij nota bene, al heel lang aan zit te komen... De Partij Westvoorne is van mening dat dit allemaal al lang gebeurd had moeten zijn, dat er deze avond weer veel te veel naar de toekomst geschoven wordt onder het motto 'we zullen er nog wel eens naar kijken'. Het college doet in feite haar werk niet op het juiste moment! Wat betreft de eenheidsworst methode ten aanzien van de bestemmingsplannen en het ontbreken van een Nota Ruimteloijke Kwaliteit in de gemeente Westvoorne observeert de PW dat het 'er bepaald niet mooier op wordt' wat betreft de woningbouw in Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=323&terug=1", "body": "- het college bevoegd is om een last onder dwangsom of een last onder bestuursdwang op te leggen;\n\n- er altijd eerst naar oplossingen voor het gesignaleerde probleem gezocht moet worden voordat tot handhaving overgegaan wordt en voordat er een last onder dwangsom of een last onder bestuursdwang opgelegd wordt;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=328&terug=1", "body": "Het is goed dat dit bestemmingsplan nu eindelijk in de fase is dat het naar de raad kan komen. Het heeft natuurlijk even geduurd voordat het allemaal in orde kwam, omdat er in de vorige versie sprake was van de Strandhuizen. Het lijkt nu wel in orde en zal niet struikelen bij de Raad van State, hopen we, dat is ook toegezegd, dat dat waarschijnlijk zo is.\n\nDaarnaast vind ik dat we als raad eens moeten gaan nadenken over het alsmaar vaststellen van consoliderende bestemmingsplannen. We zijn als raad ook bij de verschillende strandpaviljoens op bezoek geweest en we hebben daar idee\u00ebn en plannen gehoord en die ondernemers willen toch graag wat meer dan \u2018consolideren\u2019. Ik zou dan ook de raad willen oproepen om daar voortaan wat meer over na te denken en als gemeente ergens naar te willen, een visie te hebben en daar past consoliderend meestal niet bij.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=326&terug=1", "body": "Het stoort ons bovenal bijzonder dat wederom, het is bijna standaard geworden in deze raad, geen van de kritieken die wij geuit hebben of de vragen die wij eerder in de tijd gesteld hebben ter harte genomen zijn en/of beantwoord zijn, zodat het document geheel ongewijzigd onder dit agendapunt 10 ingediend is. Wij vinden dit absoluut een minachting van de oppositie en van de minderheid in onze zogenaamde lokale democratie.\n\nWe hebben eigenlijk geen behoefte om onze betogen en vragen uit de voorgaande commissievergaderingen te herhalen, maar kort samengevat komt onze kritiek op het volgende neer:\n\n - Wat betreft de door wethouder Mulder verschafte cijfers, zowel in zijn presentatie van 10 juni als pas (14 dagen na de commissievergadering) gistermiddag op schrift, moeten we helaas concluderen dat hij door een rijstebrij van getallen over ons uit te storten veel ruis veroorzaakt en veel drukte maakt, maar dat hij helaas niets oplost en dat d\u00fas de onduidelijkheid in de rapportage over de gehele linie blijft bestaan.\n\n - Deze rapportage verbloemt de werkelijke financi\u00eble status van de gemeente Westvoorne, cre\u00ebert een valse balans door middel van stelposten en schuift de tekorten keihard naar de volgende raadsperiode.\n\n - Met de in dit rapport en later door de wethouder verschafte informatie is het nog steeds onmogelijk de berekening en het verloop van het weerstandsvermogen gedurende de laatste jaren te verifi\u00ebren, waarmee de berekening van het weerstandsvermogen een puur cijfermatige aangelegenheid is geworden die er slechts voor zorgt dat de formule er alleen maar voor de b\u00fchne goed uitziet.\n\n - Voor de zoveelste maal ontbreekt in dit document een overzicht van de positie van de verschillende reserves, terwijl het schuiven tussen potten wederom ongebreideld plaatsvindt, de term budget neutraal ongenuanceerd gebruikt wordt, de gerapporteerde mutaties het format van een puzzelboek hebben en de ogenschijnlijk uitgevoerde risicoanalyse in nevelen gehuld is en blijft.\n\n- Zelfs de toch eenvoudige motierapportage vertoont onduidelijkheden en fouten. De door ons daarover gestelde vragen zijn onbeantwoord gebleven, op onze aansporing aan het adres van het college om de 11 moties die van voor 2013 dateren eens te gaan uitvoeren is niet gereageerd en last but not least zijn er tenminste 7 moties, te weten de moties \u2018Jeugdraad\u2019, \u2018Toekomstvisie Tinte\u2019, \u2018Geen Haags mes in onze les\u2019, \u2018De Juiste Kaart\u2019, \u2018Mobiele Jop\u2019, \u2018Mooi uitzicht\u2019 en \u2018Functioneren en maatschappelijk welbevinden\u2019 niet in deze opsomming aanwezig.\n\nDe wethouder reageerde onterecht zeer verongelijkt en boos, maar gaf op geen enkele aantijging of vraag ook maar enig antwoord. De coalitie \u00e9n de PvdA stemden met zijn tienen v\u00f3\u00f3r dit raadsvoorstel en oordeelden daarmee dat een dergelijke slechte rapportage wel acceptabel is. De PW blijft daar afstand van nemen en ook daar is zeker het laatste woord niet over gezegd.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=331&terug=1", "body": "Dit amendement komt er op neer dat wij vinden dat ook ruimte, wonen en groen van belang zijn voor het realiseren van de doelstellingen van de Metropoolregio. Dat het dus niet alleen om vervoer en om economische ontwikkelingen moet gaan. Bovendien liggen voor ons, als groene gemeente, onze ontwikkelingskansen natuurlijk voor het grootste gedeelte in die zogenaamde pijler groen. Om te voorkomen dat er eerst hele uitvoerige discussies gevoerd moeten worden over hoe die strategische agenda van de pijler ruimte groen en wonen er uit moet komen te zien, stellen wij in het amendement dat gemeente individueel en/of gezamenlijk daarvoor ambities moeten kunnen formuleren. De MR kan die ambities dan ondersteunen. Wij vragen daarom om in het besluit over de Gemeenschappelijke regeling Metropoolregio naast het verbeteren van de bereikbaarheid en het versterken van het economische vestigingsklimaat de bescherming en ontwikkeling van landschappelijke waarden op te nemen.\n\nAmendement samenstelling Dagelijks Bestuur\n\n Die toelichting hierover kan heel kort. Wij vinden dat het dagelijks bestuur niet uit drie maar uit 5 leden moet bestaan. In de regeling wordt nu gesproken over drie leden waarvan bovendien Rotterdam en Den Haag er altijd allebei eentje, te weten hun burgemeesters, leveren. Die overigens ook afwisselend het voorzitterschap van het Algemeen bestuur zullen bekleden. Dat leek ons een wat erg scheve verhouding in het bestuur.\n\nAmendement Uittreding\n\n In de gemeenschappelijke regeling is opgenomen onder welke voorwaarden gemeenten kunnen toetreden tot de MR. Maar er is niets opgenomen over uittreding. Met andere woorden als je toe treedt moet je maar afwachten wat er allemaal voor voorwaarden gesteld worden wanneer je zou willen besluiten een punt achter de samenwerking te zetten. Dat leek ons niet logisch en ook niet gewenst. Dus stellen wij in ons amendement: ondertekening kan plaatsvinden nadat de voorwaarden waaronder uittreding mogelijk is in de regeling opgenomen zijn.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=336&terug=1", "body": "Aanstaande zaterdag 31 augustus zal de Partij Westvoorne een kraam bezetten aan de Hoflaan in Oostvoorne. Te midden van springende paarden, gedreven schapen en gehoede ganzen, kleurenspelen, workshops en poppenspelen en met op de achtergrond de klanken van verschillende orkesten, bands en koren zal een enthousiaste groep PW-ers beschikbaar zijn om een gesprek aan te gaan met Westvoornse boeren, burgers en buitenlui over het reilen en zeilen in onze dorpen en buitengebieden. Indien gewenst zal ook een wisseling van gedachten met passerende ambtenaren en hooggeleerde bestuurders over het nu en over de toekomst niet uit de weg worden gegaan. \n\n Er zal een PW wensboom voor onze kraam staan waar u uw wensen in kunt hangen en onder het genot van een kopje koffie of thee en een lekker koekje kunt u even bij ons verpozen en uw visie geven op gangen van zaken of reageren op stellingen van de Partij Westvoorne. \n\n \n\nNauwelijks bekomen van de vakantie en met de gemeenteraadsverkiezingen zo goed als in zicht vinden wij het opportuun om van deze gelegenheid gebruik te maken om onze verkiezingscampagne publiekelijk van start te doen gaan en dit een onderdeel te maken van het spektakel van de jaarlijkse Burchtfeesten. Wij hopen dat u in groten getale zult opdraven en meespelen, want we zouden tegen Westvoorne willen zeggen wat we de komende maanden nog vaak zullen herhalen:", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=334&terug=1", "body": "Silicon Valley bij San Francisco, Eindhoven met haar High Tech Campus, het concentratiegebied voor kleine bedrijven in Z\u00fcrich, Wireless Valley in Stockholm, de technologie hub in Singapore, Dublin met haar Silicon Docks, Founder\u2019s House in Kopenhagen, het plaatsje Oulu bij Helsinki, het zijn de zeven high tech regio\u2019s in de wereld waar iedereen wel van gehoord heeft.\n\nNiet dat we pretenderen dat Westvoorne hier ooit mee vergeleken zal kunnen worden, laat staan mee zal kunnen concurreren. Maar toch heeft de Partij Westvoorne een \u2018high tech\u2019 ideetje wat een beetje die richting opgaat. In het Politiek Caf\u00e9 in Olaertsduyn van 29 jui jongstleden inspireerde het betoog van Andrei Vreeling uit Hellevoetsluis, de oprichter van de jongerenpartij Jong0181, die volgend jaar aan de gemeenteraadsverkiezingen in de gemeenten van Voorne-Putten mee gaat doen, ons ten zeerste.\n\nIn de levendige discussie van afgelopen zaterdag kwamen er allerlei zaken naar voren die jongeren aangaan, soms negatieve, maar ook heel veel positieve, goed naar voren gebracht, uitgelegd, besproken en betwist. E\u00e9n van de dingen, die genoemd werd, als een mogelijkheid om jongeren hier te houden of te krijgen en hen te stimuleren in hun maatschappelijke ontwikkeling, is om hen een plek te bieden waar zij kunnen werken. In een aantal steden in Nederland worden recentelijk oude leegstaande gebouwen ingericht voor jonge starters. Lekker knus bij elkaar, met \u00e9\u00e9n koffieautomaat. Dat heet dus het benutten en inrichten van een stimulerende omgeving tegen minimale kosten. En dat bracht ons terstond op het idee om eens verder te verkennen of zoiets ook in Westvoorne mogelijk en haalbaar zou zijn. Wij zien om te beginnen om ons heen genoeg daarvoor geschikte leegstand in onze gemeente. De volgende vraag is dan of er voldoende gerichte belangstelling voor is en hoe het concreet gemaakt en vervolgens verwezenlijkt zou kunnen worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=335&terug=1", "body": "Week 27 van dit jaar bracht ons de laatste drie commissievergaderingen voor het zomerreces. Omdat we zo langzamerhand snakken naar vakantie, of beter gezegd naar even een volledige ontkoppeling van de politieke waanzin in Westvoorne, nemen we bij deze de vrijheid om die laatste drie maar even samen te vatten in een kort verslag.\n\n Daarbij aantekenend dat in het stukje \u2018Kantnochwalrus\u2019 in de weblog op deze website reeds enigszins kond is gedaan over het herijken van het glasbeleid en dat er over de stand van zaken van alle projecten in onze gemeente niets te vertellen valt, omdat het college aangaf het sinds dezelfde tijd vorig jaar zelf ook even niet meer te weten. Het is natuurlijk wel vreemd dat je als wethouder moet opbiechten dat je ff niet kunt rapporteren hoe je projecten er voor staan. Je vraagt je dan toch af of dat niet doorlopend wordt bijgehouden door de naar zeggen zo ervaren projectenmensen, zodat je de status quo op elk moment van de dag op het bordje van de raad kunt hoesten\u2026\n\n\n\n Dan blijven er nog een paar sappige onderwerpen over, zoals de financi\u00eble stand van zaken, waar we recentelijk al genoeg over gezegd hebben. Laten we daar maar even niets aan toe voegen. Het geld lijkt op, in ieder geval voor zaken waar college en coalitie niet op gebrand zijn, maar het blijft puzzelen voor een eenvoudig raadslid om precies de gang van zaken te volgen.\n\n De discussie rond het hondenpoepbeleid was een gezellige en bijna frivole. Wat wil je ook, een raadszaal vol Hollanders die over stront mogen praten. Dat laten ze zich niet twee keer zeggen\u2026 Duidelijk werd wel dat het de burgemeester is, en niemand anders, die de hondenpoep in zijn portefeuille heeft\u2026 En er blijkt nota bene geld te zijn voor zakjes, boa\u2019s en poepzuigers. En wat betreft afvalbakken, losloopstroken. of bebording, het is er allemaal of het kan uitgebreid of aangepast worden. Het beleid kan dus wat je noemt geactualiseerd worden. Wethouder Groenewegen vond dat iedereen zijn eigen bagger maar moet opruimen, zijn hondenvriend wilde de hondenbelasting fors verhogen en de PvdA had pertinent een probleem met poepzuigen, voor sommigen een verrassing voor anderen ook weer niet...\n\n\n\n Over burgerparticipatie was men gematigd optimistisch. Dat dit proces nog niet echt in de bloedvaten en de genen van iedereen zit en, dat dit wel zeer noodzakelijk is in de veranderende democratie, is wel duidelijk. Men moet af van het gevoel dat burgerparticipatie een moetje voor de vorm is en ook dat, zoals sommigen helaas menen, dat je je burgers ook te veel kunt betrekken en dat het zo af en toe veel prettiger is om een vergadering besloten te houden. Dan ben je toch niet meer van deze tijd\u2026\n\n Over de windenergie op land en de ontwikkelingen langs de kust is ook wel het nodige te zeggen. Eon en Nuon zijn vastbesloten om giga windmolens ten Noorden van onze kleine gemeente te bouwen, in twee stroken, die geheel op het grondgebied van Westvoorne liggen. Aan onze zijde van de zo genoemde demarcatielijn, straks zeer zichtbaar en hoorbaar voor ons en de ons bezoekende toeristen. Ies Klok veegde de door de PW geuite bezwaren hiertegen nog niet zo lang geleden met een brul en een armzwaai van tafel en de coalitie conformeerde. Mulder lijkt nu hetzelfde te doen met alweer, of beter gezegd nog steeds, een hoofse knik naar het Havenbedrijf. Waar zijn deze lieden toch in godsnaam mee bezig, vragen wij ons af. Wat later in de week gaf een onverstaanbare presentator van Rijkswaterstaat te kennen dat hij nog maar kort geleden geboren is, dus alle voorgeschiedenis niet kent en eigenlijk geen flauw idee heeft wat al die stromingen doen met het zand en dus met onze kust. Dat we krimpen, jawel ook daar, is een feit, want de bunkers voor de Groene Punt zijn indertijd niet in zee gebouwd\u2026 Maar slib is er altijd geweest en nee, van een balans eiland wist hij helemaal niks\u2026 Misschien dat we gedurende de vakantie eens even tijd en zin vinden om hier nog wat meer woorden aan vuil te maken.\n\n\n\n En dan is er nog Tinte. Misschien kunnen we beter zeggen \u2018was\u2019!? Want wethouder Groenewegen, hiermee lijkt het link opgezadeld door collega Van Lith, baste op niet mis te verstane wijze dat het college geen cent in Tinte gaat pompen. De VVD vertelde in een spagaat te zitten en niet omdat zij een ander standpunt verkondigde dan haar collega, maar omdat het geld echt op is. Dat vadertje Mulder in persbericht en in raadsvergadering net gejubeld had dat het huishoudboekje dik op orde was, het weerstandvermogen zelfs weer uitstekend scoorde en dat we er financieel weer goed voorstaan, was zij in haar spagaat gevoeglijk vergeten. Waarschijnlijk kramp, denken wij dan maar. De rest van de coalitie vond in feite ook dat de middelen beperkt zijn, dat de prijs te hoog is, dat dromen okay zijn, maar dat je wel realistisch moet blijven en dat er dus niet in Tinte ge\u00efnvesteerd kan worden\u2026 Rockanje en Tinte zijn dus niet aan de beurt gekomen in deze raadsperiode en dus zal de Partij Westvoorne er voor moeten zorgen, dat daarin, en in nog heel veel ander zaken, na de verkiezingen van maart 2014 drastisch verandering gaat komen. Dat er bij het opstellen van een visie en het uitvoeren daarvan een balans bereikt wordt in Westvoorne, tussen de drie kernen en tussen die kernen en het landelijk gebied, tussen de zee en het land, tussen de industrie en het groene wonen/recre\u00ebren, tussen de bereikbaarheid en de verkeersintensiteit en niet in de minste plaats tussen het bestuur en de burgerij. Om zo maar eens een aantal belangrijke zaken te noemen.\n\nDaar laten we het even bij. We gaan uitblazen in een hopelijk warm zomerreces. Wat schrijven aan ons partijprogramma, dat wel, en reflecteren natuurlijk op de afgelopen periode. We reflecteren wat af. En mocht u in de vakantieperiode toch in de problemen geraken in het Westvoornse gemeentegebeuren, d\u00e1n kunt u ons natuurlijk altijd nog even bellen of een mailtje sturen\u2026 We wensen u een hele prettige en ontspannen vakantie toe.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=333&terug=1", "body": "Ik heb al een aantal zaken gehoord waar ik soms met verbazing naar geluisterd heb. We hebben deze Nota twee keer behandeld in de commissie. Hij is \u00e9\u00e9n keer teruggenomen, de heer Heijndijk memoreerde het al en eigenlijk in tegenstelling tot hem dan heb ik niet heel veel bijstellingen gezien in deze Nota en desondanks, ondanks het vele commentaar dat er was in die eerste commissiebehandeling kan deze Nota nu op brede steun rekenen!? Dat verbaast me een beetje. Mevrouw Roggeveen zag zelfs nog een doelstelling van de ZZP, de heer Hartog ook al, maar ik heb dat allemaal niet zo kunnen ontdekken. Ik vind het allemaal niet zo concreet en daar zit hem eigenlijk het probleem. Deze Nota is, om het in technische termen te zeggen, wat ons betreft helemaal niet SMART en veel te vaag. Wat ik hier vooral mis, en de heer Grootenhuis heeft het over geld, maar wat ik mis is commitment, zoals het wel vaker is in dit soort nota\u2019s. Om meteen maar op in te haken, op die roep om meer budget, geld voor stimuleren van de ondernemer in Westvoorne is op zich een goeie zaak, meer geld ook, maar het mag geen cadeau zijn aan de ondernemers. Het moet een investering in Westvoorne zijn. En dan heb je het niet alleen over geld, dan heb je ook over meedenken, over goeie idee\u00ebn, een goeie inhoudelijke visie en daadkracht en dat missen we allemaal in deze Nota. Ik denk dat dat er eerst moet komen voordat er zo maar meer geld op tafel komt, om even te reageren op wat de heren Hartog en Vriend zeggen. Twee puntjes wil ik toch nog noemen, ook al zijn ze genoemd, er is al enkele keren gesproken over recreatie en toerisme, en ook als je ziet wat er over gezegd wordt in de Nota, dat is geen open deur intrappen, dat is door een lege sponning lopen: we weten dat allemaal wel, maar ik zie helemaal geen innovatieve idee\u00ebn of nieuwe inzichten die maken dat we onszelf op dat punt ook echt gaan versterken en ook die kracht gaan benutten die we hebben. Het andere punt dat ik wil noemen is inderdaad ook al genoemd, en dat is de aandacht voor zorg en welzijn die ik helemaal mis. Los van alle andere implicaties voor onze samenleving zal dat ook inderdaad, voor zo ver het dat al niet is, een economische factor van belang zijn, die veel meer aandacht verdient dan hij nu krijgt.\n\nDe conclusie te aanzien van dit onderwerp moet zijn, dat hier een document op tafel ligt waarvan de verantwoordelijke wethouder zelf toegeeft, dat het niet meer is dan een intentieverklaring zonder enige prioritering en met een veel te laag budget. De PW heeft daar aan toegevoegd dat de Nota visieloos is, concrete idee\u00ebn mist en de hele economische ontwikkeling van Westvoorne over de schutting naar de ondernemers gooit. Een zeer passieve en bijna deemoedige houding van een duur betaald ondernemersloket richting de ondernemers in Westvoorne. Wethouder Mulder doet voorkomen dat iedereen er wel tevreden mee is, maar wat betreft de PW is dat zeker niet het geval. Zijn afsluitende woorden op de kritiek van de PW, dat deze Nota ook bepaald niet veel recht doet aan recreatie en toerisme in onze gemeente, zijn nota bene: 'Tja, dat moet dan maar blijken, iets anders kan ik er op dit moment niet van maken.' Over sterke wethouders gesproken...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=337&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 28 september in het teken staan van het dorpscentrum in Rockanje en de idee\u00ebn en wensen die Rockanjenaars zelf hebben voor hun centrum.\n\nIn het voorjaar kreeg wethouder Van Lith, 'de man zonder plan', een zak met geld van de coalitiepartijen en oppositiepartij PvdA, om een boom en bank te realiseren op het dorpsplein. En als de wethouder zijn toezegging nakomt, zitten die eraan te komen. Maar daarmee zijn we er niet in Rockanje.\n\nHet dorpscentrum heeft een grondige opknapbeurt nodig, een \u2018complete make-over\u2019, Rockanje in de lift. Maar dan wel graag naar boven. Want zoals Rockanje de laatste jaren aan de beurt is geweest, daar wordt niemand wijzer van.\n\nOp de weekmarkt van 6 september jl. hebben veel inwoners van Rockanje al een kaartje in onze PW-wensboom gehangen, hetgeen een totale oogst van 38 wensen en idee\u00ebn opgeleverd heeft. Deze zullen zaterdagmiddag aan de orde komen. Heeft u ook een idee of plan, kom meepraten, of luisteren. En voor de duidelijkheid, iedereen is welkom, ook Oostvoornaars en Tintenaren. We varen er allemaal wel bij als onze kernen de aandacht krijgen die ze nodig hebben.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=339&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=340&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 26 oktober in het teken staan van het verenigingsleven in Westvoorne.\n\nZo vaak wordt er gewezen op het belang van het verenigingsleven in onze gemeente, net zoals dat in veel andere gemeenten ook gebeurt.Maar wat betekent dat nu echt? Hoe belangrijk zijn de verenigingen in onze gemeente en wat heeft de gemeente over voor een florerend verenigingsleven?\n\nZijn bezuinigingen in het verenigingsleven een kostenbesparing, of gaan subsidiekosten wel degelijk voor de baten uit? Welke rol kunnen verenigingen spelen in de uitvoering van het gemeentelijk jeugdbeleid (als het er ooit echt van komt), of bij het succesvol exploiteren van gemeentelijke accommodaties? In de participatiesamenleving, die de overheid voor ogen heeft, zullen verenigingen wellicht nog belangrijker worden dan ze nu al zijn. En hebben we wel in de gaten hoe veel vrijwilligerswerk juist binnen verenigingen wordt gedaan?\n\nDat zijn zomaar wat vragen \u2013 naar antwoorden gaan we graag op zoek door te luisteren naar de vertegenwoordigers van de verenigingen en de inwoners van Westvoorne, die op een of ander moment zich thuis voelen bij een vereniging, er hun plezier of steun vinden.\n\nWe nodigen graag alle verenigingen van Westvoorne uit, om te komen praten over hun idee\u00ebn voor een gezond verenigingsleven in Westvoorne en om te horen tegen welke zaken ze aanlopen. Wat gaat goed en wat kan anders, beter?! En natuurlijk zijn ook vertegenwoordigers van andere partijen en bestuur van harte welkom om te komen meepraten en luisteren naar wat Westvoornaars bezighoudt, in de ontspannen sfeer van Olaertsduyn. Dus heel graag tot aanstaande zaterdag 26 oktober, 16.00 uur.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=332&terug=1", "body": "Ik wil eerst even helder maken naar alle leden van deze raad en iedereen die het betreft, dat wij als Partij Westvoorne voor het bouwen in Rockanje zijn, voor het plegen van bereikbare woningbouw en ook voorstander zijn om dat op korte termijn te doen. Ik zeg dat met deze woorden, omdat ik wel eens de indruk heb dat andere mensen niet begrijpen wat wij doen, maar daarom leg het nog even \u00e9\u00e9n keer kort en helder uit.\n\nDe Rots, kostte ons nu al 2 miljoen euro. We doen er ongeveer 2 miljoen bij en dan kunnen we volgens deze berekenmethode aan de slag met bouwen. Als we dan die opbrengsten en kosten over een paar maanden allemaal binnen hebben en uitgeven dan zou het op nul kunnen uitkomen. Iedereen weet dat, als je gaat bouwen, je te maken hebt met vooruitgeschoven kosten en achteruitgeschoven opbrengsten en dat betekent dat je daar met een netto contante waarde berekening moet rekenen, op eindwaarde. Dat is hier niet gebeurd en wat er ten tweede niet gebeurd is, is dat men gekeken heeft naar de risico\u2019s. Op pagina 3 in het stuk staat heel duidelijk dat men van plan is om dit project zelf te ontwikkelen, omdat als een ontwikkelaar dat doet het risico weliswaar het kleinst is maar het daardoor onbetaalbaar wordt. Je moet je afvragen, wanneer je dit zegt, wat je aan het doen bent. Je gaat risico\u2019s nemen en zoals wij al anderhalf jaar geleden gezegd hebben, het verlies blijft niet wat het nu is, namelijk 1,3 miljoen, maar het zal oplopen naar 1,7 tot 2,0 miljoen euro. En het is heel simpel, alle gemeenten rekeningen met een risico van 10% van de bouwsom, ze rekenen met het risico van het traject. In dit stuk staat dat er gebouwd gaat worden aan het eind van dit jaar, maar iedereen weet, dat dat, onder de huidige omstandigheden qua vergunningverlening, niet kan.\n\nAls ik het stuk verder lees schieten mij twee dingen te binnen: ten eerste een berekening op een sigarendoosje en ten tweede een prestige project. We hebben net deze avond bij de bespreking van de Jaarrekening2012 een motie \"Rockanje is aan de beurt\" ingediend die oproept tot bouwen in Rockanje en of dat nu op de Drenkeling, de Noordrand of de Nieuwe Achterweg is, is ons om het even, als er maar gebouwd is. De laatste drie jaar is er eigenlijk wat dat betreft niks tastbaars gebeurd. Er zijn plannen gemaakt, ze zijn gewijzigd, er zijn plannen gemaakt, ze zijn gewijzigd, of het nou de Achterweg, de Noordrand of de Drenkeling betreft, continu zijn de plannen gewijzigd. De voetbal moest weg, de voetbal kon weer blijven, de voetbal moest weg, de voetbal moest weer blijven, met als gevolge er is helemaal niets concreets gebeurd qua bouwen. Dan denk je dan gaan we maar die paar woningen op De Rots neerzetten en we besteden er even nog 4 miljoen aan, h\u00e8, dat zijn we nu dan kwijt en als het nog een beetje tegenvalt wat iedereen die in deze branche werkt kan zien, dan komt er minimaal nog 10 tot 15% bij, dan besteden we ongeveer 4,5 miljoen voor 15 woningen. Per stuk kosten ze dan ongeveer 3 ton! Dat levert op, dat kunnen we ook in het stuk zien, ongeveer de helft daarvan of minder. Als je nu zegt dat je 4 miljoen te besteden hebt en je legt dat op de Drenkeling neer, dan kun je simpel uitrekenen dat je niet 15 maar 60 woningen kunt bouwen voor hetzelfde geld. Ik zeg niet dat je alle 60 woningen moet bouwen, maar ik zeg dat je veel effici\u00ebnter met je geld omgaat. De Partij Westvoorne zegt dus dat je geld dat je wilt besteden nuttig moet besteden en op de juiste plaats.\n\nEr ziet ook nog iets raars in dit voorliggende stuk: we besteden er als raad 2 miljoen aan voor de aankoop en dan nog eens 2 miljoen om te bouwen, 4 miljoen totaal dus, en we schuiven heimelijk een paar woninkjes van het Woonbedrijf er in die we verkopen en daar rekenen we een opbrengst voor. Of wel deze woningen staan in de boeken van het Woonbedrijf voor bijna niets, hartstikke oud, we schuiven ze er in en we kopen ze voor 2,5 ton. Dat is ook gemeentegeld. Dat moet je voor deze locatie niet willen doen.\n\nHet project De Rots is bovendien een prestige project. Iedereen zegt we gaan bouwen in Westvoorne, maar dat zal deze raadsperiode echt niet lukken door het huidige, zwalkende beleid. Dus ik stel voor, ga bouwen in Rockanje, doe het op de juiste plek en kies voor \u00e9\u00e9n van de drie genoemde locaties. Zoals de heer Hartog al aangaf vind ik dat de Ruy 2e fase een A-locatie is, dat zou je ook kunnen vinden van De Rots. Het is een locatie die tegen het centrum aanligt, niet ver van de kerk af is en daar kun je hele leuke dingen voor verzinnen. Als je kijkt wat het nu waard is: er is al 1,3 miljoen afgeboekt, het is ook al zo, dat het 1,7 miljoen gekost heeft, het is nog 7 ton waard en als het zo dadelijk in de min gaat met vier ton dan levert die grodn daar misschien maar 3 ton op en dan moet je je echt afvragen of je dat wel moet doen. Dat is toch helemaal niet slim. Wij zeggen als PW dus dat je elders in Rockanje moet gaan bouwen en niet herhaal niet op De Rots. Laat zien dat je wat doet voor Rockanje en niet zo maar een project dat dit of volgend jaar niet gaat lukken.\n\nDe coalitiefracties van GBW, VVD, en CDA betoogden tegen beter weten in, hoewel je aan dat beter en dat weten, als je nauwkeurig luistert wat ze precies zeiden, zeer gaat twijfelen, dat er snel gebouwd moet gaan worden op De Rots, wat het dan ook zal gaan kosten. De fractievoorzitter van D66 had helemaal niets te zeggen over dit raadsvoorstel. De twee broertjes in de politiek waren het verder over eens dat de acties van Houd Rockanje Jong voor hun partijen de doorslag hadden gegeven, maar het hoe en het waarom daarvan konden ze toch niet echt ophoesten. De PvdA beweerde met droge ogen dat de locatie De Rots het nu toch echt verdiende om bebouwd te gaan worden. Na al die lange jaren van slecht beleid, inclusief de jaren dat de PvdA wethoudster gedurende de vorige raadsperiode valse noten produceerde ten aanzien van De Rots zou schrijver dezes daar aan toe willen voegen, moet de knoop dan nu toch maar doorgehakt worden vond Langendoen, hoewel het allemaal al veel geld heeft gekost en niet de schoonheidsprijs verdient...\n\nOok wethouder Mulder wist niets zinnigs te zeggen op de argumenten van Noordermeer en waagde zelfs te zeggen dat het een goeie discussie was geweest, maar dat hij geen behoefte had om er verder op te reageren... Een schoolvoorbeeld van een zwaktebod door niet in te gaan op de stelling van de PW dat dit project nog een schep geld extra zal gaan kosten, mocht men zo dom worden om daadwerkelijk de spa in de grond te steken, en dat er leders in Rockanje sneller, goedkoper en meer huiozen gebowud zouden kunnen worden. \n\n\n\n\n\nHet is een absolute aanrader om dit gedeelte van de raadsvergadering nog eens op Raad in Beeld terug te luisteren. Dan kunt u zelf oordelen over het volledig gebrek aan logica bij de vijf fracties, die met 10 tegen 5 dit voorstel er door jasten, en het jammerlijke niet willen weten hoe je nou eigenljk met zo'n project had moeten en zou moeten omgaan. Dat gezegd hebbende moeten we natuurlijk niet vergeten dat de originele boosdoeners momenteel beiden aan de zijlijn en op een bedje van wachtgeld staan toe te kijken...", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=343&terug=1", "body": "Dat leek even de discussie, cijfers of letters. Wethouder Mulder was maandag nog stevig uit zijn slof geschoten en vond dat de PW de begrotingscijfers niet in twijfel mocht trekken. Hij was immers transparant en het ging om de politieke keuzes, de juistheid van de cijfers stond buiten kijf. Volgens de wethouder dan.\n\nHoe transparant een wethouder is, die een verhoging met 8,5% van de OZB probeert te verkopen als slechts trendmatig, laten we dan maar even in het midden. Natuurlijk, de stijging in centen valt mee, omdat de WOZ-waarde van uw huis daalt, maar u denkt toch ook niet dat als u in een nieuwe baan minder gaat verdienen en dus minder inkomstenbelasting gaat betalen, dat de minister dan \u2018s avonds trots bij Den Haag Vandaag komt melden dat hij de belasting heeft verlaagd? Zo werkt het dus niet.\n\nNadat de wethouder had gemeend te moeten zeggen,dat het misschien allemaal te moeilijk was voor de Partij Westvoorne en de professionals het wel beter zouden weten, zagen de coalitiepartijen de kans schoon te volgen met hun gebruikelijke gekrakeel: volgens Bert Heijndijk verkondigde de PW halve waarheden, en natuurlijk vond Janneke Krajenbrink het allemaal weer schan-da-lig! Maar zelfs na aandringen kwamen ze niet met voorbeelden. Ongefundeerde beschuldigingen in plaats van een helder debat, dat krijg je als je de feiten niet op een rijtje hebt.\n\nOverigens, de professionals van de provincie zijn er ook nog niet gerust op. In een brief aan de gemeente zegt de provincie dat na de beoordeling van incidenten en het doorschuiven van sommige posten naar 2013, de jaarrekening over 2012 niet in materieel evenwicht is.\n\nTja en dan de schuldpositie van de gemeente Westvoorne. Die is volgens de VNG (vereniging Nederlandse gemeenten) in de laatste jaren met \u20ac1000 per inwoner (dus zo\u2019n slordige 14 miljoen euro) gestegen. Op de ranglijst van de ruim vierhonderd gemeenten in Nederland, bungelt Westvoorne ergens onderaan, op plaats 369. Maar daar staat dan volgens de wethouder het bezit van het woonbedrijf tegenover en je ziet de coalitiekopjes alweer ja-knikken, zoals die hondjes die vroeger op de hoedenplank van een auto stonden. Maar eh\u2026. de stijging is meer dan een derde van de totale schuld van het woonbedrijf, die al jarenlang bestaat. Struisvogelpolitiek dus. Alweer.\n\nNauwelijks reden ook, om een vertrekkend wethouder van financi\u00ebn uit te zwaaien met complimenten voor zijn werk en dossierkennis, of een college te complimenteren met het solide financieel beleid.\n\n Althans, dat dachten wij. De coalitie heeft er echter geen moeite mee en zelfs oppositiepartij PvdA stemt wederom in met een begroting, die vol staat met onwaarschijnlijke verwachtingen en politieke keuzes die niet in hun programma passen.\n\n\u2018Stemmen jullie dan gewoon nooit in met de begroting?\u2019 vroeg wethouder Mulder toen de kruitdamp wat was opgetrokken. Nou, misschien volgend jaar. Laten we het hopen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=325&terug=1", "body": "- in de jaarstukken 2012, bij paragraaf 2.4.7 paragraaf grondbeleid, is aangegeven dat projecten stagneren of (vooralsnog) niet worden gebouwd;", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=346&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn zal aanstaande zaterdag 30 november in het teken staan van de veiligheid in onze gemeente.\n\nWij zouden graag met alle aanwezigen van gedachten willen wisselen over onder meer:\n\n Inbraak - Hoe inbraakgevoelig is onze gemeente? Wat wordt er preventief vanuit de gemeente gedaan om onze dorpskernen en buitengebieden veiliger te maken en te houden? Houdt de gemeente de burgerij op de hoogte, en op welke manier, over gepleegde inbraken in het algemeen en inbraakgolven in het bijzonder? Wijkveiligheidsplannen en wijktafels - Wat zijn uitkomst en follow-up van de verschillende gehouden bijeenkomsten gedurende de afgelopen jaren/maanden? Hebben we vruchten geplukt van de eerstgenoemde en zijn die gebruikt om input te geven aan de recente wijktafels? Zijn die wijktafels goed bezocht en hoe ziet het vervolg daarvan er nu uit? \n\n Verkeersveiligheid - Hoe ernstig is de situatie rond de verkeersveiligheid in Westvoorne, zowel binnen de bebouwde kommen als op de provinciale wegen in het buitengebied? Hoe en hoe frequent is de berichtgeving in dit opzicht?\n\n Brandveiligheid - Hoe brandveilig zijn momenteel onder andere onze zorginstellingen? Hoe staat het specifiek met de benodigde hoeveelheden bluswater, zowel in de wijken als bijvoorbeeld aan het strand? Zijn deze situaties nu allemaal onder controle? \n\n Industrie - Hoe groot is de (on)veiligheid van onze gemeente ten opzichte van de ons omringende industrie, met name in geval van een ramp? Hoe goed beveiligd blijven onze bezittingen achter in geval van een complete evacuatie? Treden bij een alarm bijvoorbeeld zeker aspecten van de verschillende wijkveiligheidsplannen in werking? Kunnen we dan \u00fcberhaupt ons eiland wel afkomen, en hoe of waarom niet? Blijft er dan eventueel ook voldoende capaciteit voorhanden om onszelf en onze leefgebieden te beschermen?\n\nAlle instanties die verantwoordelijk zijn voor de openbare orde in Westvoorne hebben een uitnodiging ontvangen voor deze bijeenkomst. We hopen hun vertegenwoordigers te mogen begroeten en hen te kunnen raadplegen over de stand van zaken van de verschillende aspecten van veiligheid in onze lokale samenleving.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=344&terug=1", "body": "Wethouder Mulder stelt, dat de begroting en de onlangs vastgestelde jaarrekening het \u2018echte\u2019 beeld geven en dat de provincie dat beeld ook nog eens controleert. Dat laatste klopt. De provincie heeft de jaarrekening 2012 gecontroleerd en niet in orde bevonden, \u2018materieel niet in evenwicht\u2019 zoals dat officieel heet. Onze kritiek op die jaarrekening was dus terecht. De Ruy en De Drenkeling hebben een te hoog risicoprofiel volgens de Provincie en dat dient met deze begroting gecorrigeerd te worden. Maar, in plaats van een hogere voorziening voor de Ruy te treffen is deze juist naar beneden bijgesteld en van een nieuw exploitatieplan voor De Drenkeling is ook al geen sprake. De wethouder heeft het advies van de Provincie derhalve niet opgevolgd. En wij mogen niet twijfelen aan de juistheid van dat besluit\u2026\n\nDe getallen waarmee aangegeven wordt hoe het met de schuldpositie van de gemeente Westvoorne gesteld is, zijn niet afkomstig van de Partij Westvoorne maar van de Vereniging Nederlandse Gemeenten. Met die getallen wordt heel specifiek aangegeven hoe Westvoorne er voor staat. De wethouder ontkent bovendien niet dat onze schuldpositie met 1000 euro per inwoner toegenomen is. Door die toename staat Westvoorne nu op plaats 369 van de lijst \u2018schuldpositie gemeenten\u2019. Ter verduidelijking er zijn 408 gemeenten, Brielle staat op plaats 3 en zelfs Bernisse met plaats 367 zijn we gepasseerd.\n\nWanneer u op de kaart van de VNG \u2018netto schuldquote per gemeente\u2019 kijkt zult u zien dat de gemeente Westvoorne in rood aangegeven wordt. Dat wil zeggen dat we een schuldquote van tussen de 100 en 130 % hebben. Om specifiek te zijn bij ons is die quote 120%.\n\nTenslotte zou ik willen opmerken dat het altijd goed is stukken zorgvuldig te lezen voor er een oordeel over te vellen. Wij hebben namelijk nergens in ons betoog gesteld, dat wij de samenwerking in de commissie woonbedrijf het afgelopen jaar slecht vonden. In tegendeel. Wij hebben alleen gezegd, dat het te betreuren is dat die samenwerking niet twee jaar eerder plaatsvond.\n\nAls het aan de PW ligt, en dat hebben wij bewezen met onze inzet in de commissie woonbedrijf, dan zal die vorm van samenwerking in de volgende raadsperiode het nieuwe geluid tijdens alle debatten in de raad worden. Open, eerlijk en feitelijk.\n\nHans Van Lith is al meer dan 10 jaar wethouder. Hij stelt nu, dat het duidelijk is dat woningbouw in Rockanje hoog op de agenda staat, maar al die 10 jaar is daar niets van terecht gekomen. En nu, 3 maanden voor de verkiezing, komt de wethouder met deze uitspraak?!\n\nTen aanzien van het glasdossier zegt de wethouder zijn best gedaan te hebben om het door de PW genoemde bedrag van 12 miljoen aan kosten voor het Glasplan te achterhalen. Hij kwam, zei hij \u2018 bij lange na niet op 12 miljoen uit\u2019. Wij hebben de cijfers voor hem op een rijtje gezet. We rekenen het hem even voor:\n\nDe optelling van deze drie bedragen komt uit op meer dan 12,9 miljoen euro. Kortom het is goed dat Wethouder van Lith geen financi\u00ebn in zijn portefeuille heeft\u2026.. Wanneer je voor ruim 12,9 miljoen, na 8 jaar, een glassanering van 9,3% bereikt, dat is 2,3 ha en daar ook nog trots op bent, is er echt iets mis.\n\nVoor de goede orde de getallen zijn niet door ons verzonnen maar ze zijn afkomstig uit het glasdossier. Wij hebben ze slecht opgeteld. U zult begrijpen dat wij meer dan deze korte samenvatting hebben. Dat is deze specificatie, die u op onze website kunt vinden. Dus voorzitter als de wethouder, onze man van 12 miljoen, ze hier in huis niet kan vinden, moet hij even op onze website kijken.\n\nDe opdracht aan de politiek is om een eigen visie op de decentralisatietaken te formuleren. Wat willen we bereiken, met wie gaan we daarvoor een samenwerkingsverband aan en welke taken kunnen wij beter zelf ter hand nemen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=338&terug=1", "body": "In 2005 viel het toen zittende college over het glas. Die val luidde het huidige glasbeleid in. We zijn nu dus ongeveer 8 jaar verder en de vraag is wat er van terecht gekomen is.\n\nDe verwachte inkomsten in Tinte zijn jaar in jaar uit uitgebleven, maar worden nu net zo makkelijk weer vanaf 2014 opgevoerd. Feit is dat er jaarlijks 2,2 ton bij moet door niet gerealiseerde, maar wel begrote inkomsten uit glasgrond en glasrechten. Dat is helaas na 8 jaar, jaar in jaar uit, een bewezen resultaat. Waanzinnig is het om te denken dat er nu vanaf 2014 plotseling wel inkomsten zullen zijn en dat die inkomsten tot 2020 rustig binnen zullen stromen. \n\n Tinte staat nu voor 1,6 miljoen in de min en jaarlijks zal dat negatieve bedrag dus met ruim 2 ton toenemen.\n\nVan het bouwproject de Drenkeling, als financi\u00eble pijler van het glasbeleid, is na 8 jaar afscheid genomen. Zou er misschien toch iets geleerd zijn na die 8 jaar? Nee, ook hier is het de waanzin die regeert, want het college gaat het nu met een ander woningbouwproject proberen. Zij ruilen de mislukking Drenkeling in voor het nieuwe plan Molenweg/Valweg. In de lijn der logische verwachtingen mag er van uitgegaan worden dat ook dit plan zal mislukken. Het is namelijk waanzin om te verwachten dat er nu een ander resultaat geboekt zal worden.\n\nRisico\u2019s Intensiveringsgebied Tinte:\n\n 1. Het oplopen van het huidige tekort in Tinte van 1,6 miljoen naar minimaal 2,8 miljoen in 2019 (het college noemt dat een \u2018kleine verslechtering\u2019).\n\n 2. Uitblijvende inkomsten uit exploitatiebijdragen en verkoop glasrechten.\n\n 3. Het niet tijdig of misschien wel helemaal niet voldoen aan de belofte van de aanleg van het groenblauwe raamwerk in Tinte, waardoor de bewoners in het intensiveringsgebied geen enkele ruimtelijke compensatie krijgen voor extra overlast van glasuitbreidingen.\n\n 4. Het mislukken van het plan voor de ZO hoek heeft tot gevolg dat ook wat dat betreft de afspraken m.b.t. het groene raamwerk niet nagekomen worden en daarnaast levert het een risico voor planschade op. \n\n \n\nRisico\u2019s Molenweg/Valweg:\n\n 5. De toevoeging van 30 woningen aan het totale, zeer omvangrijke, woningbouwprogramma, waarvan nu al heel lang gezegd wordt dat het nodig bijgesteld moet worden, juist vanwege het veel te grote aantal woningen.\n\n 6. De kostenstijgingen, m.b.t. de verwervingskosten van de gronden Molenweg/Valweg van derden, zijn niet in beeld gebracht. Gemakshalve is er bij de berekening vanuit gegaan dat de datum van verwerving dezelfde is als de datum van verkoop van de kavels.\n\n 7. De vertrouwelijke onderbouwing van de 3,5 miljoen aan winst is even ondeugdelijk als de (al maar bijgestelde) onderbouwing van de winst uit de Drenkeling.\n\n 8. Er is niet in beeld gebracht op welk moment er sprake zal zijn van de daadwerkelijke ontwikkeling Molenweg/Valweg. Daarover staat wel op pagina 9: \u201cIn deze ontwikkelstrategie schuilt het risico dat de ontwikkeling afhankelijk is van initiatief van derden. De opbrengst voor de businesscase is daarmee (in tegenstelling tot de Drenkeling) niet verzekerd\u201d. Met andere woorden: de opbrengst uit de Drenkeling is zekerder dan die uit de Molenweg/Valweg en dat terwijl de Drenkeling nu maar geschrapt is omdat dat tot niets bleek te leiden. \n\n 9. Met het activeren als woningbouwlocatie t.b.v. de glassanering vervalt de mogelijkheid deze locatie voor iets anders in te zetten. De jaarlijkse rente en kosten zullen daardoor ieder jaar op onze begroting drukken.\n\nRisico\u2019s Sanering:\n\n 10. Het wegvallen van alle inkomsten uit de provinciale subsidie vanaf half 2014 tot eind 2021 van bijna 1,7 miljoen euro (1.680.329). Dit omdat de provincie als eis bij het toekennen van subsidie gesteld heeft, dat de te saneren kassen per 1 januari 2017 fysiek gesloopt moeten zijn. Om die datum te halen moeten de benodigde bestemmingsplannen uiterlijk half 2014 door de raad vastgesteld zijn. \n\n 11. Het stilvallen van de sanering omdat tuinders op elkaar en op een ontwikkelaar moeten wachten totdat het plan Molenweg/Valweg ontwikkeld gaat worden. Dit zal een hindernis zijn bij het reguliere gebruik van de RvR (ruimte voor ruimte regeling). \n\n 12. Het alternatieve voorstel dat gedaan is aan Voornes Plantenkwekerij is niet meer dan een opgegooid balletje, want tot op heden ligt er geen overeenkomst. Het risico bestaat dat daar de hele sanering uitblijft. Sterker nog VPK heeft reeds laten weten dat de voorgestelde herijking niet hun goedkeuring heeft.\n\nSamenvattend:\n\n Het hele glasplan is \u00e9\u00e9n grote mislukking geworden, die onze gemeente in de afgelopen 8 jaar ongeveer 12 miljoen euro gekost heeft.\n\n In plaats van dit erbarmelijke falen toe te geven en daar de politieke consequenties uit te trekken, wordt nu de term \u2018herijken\u2019 gebruikt.\n\n \u2018Herijken\u2019 als uitvlucht voor mislukt beleid en falend politiek handelen.\n\n In plaats van diep door het stof te gaan omdat er 12 miljoen in de glasbak is verdwenen, zonder dat het ook maar iets opgeleverd heeft, gaat het college gewoon door met deze waanzin, zonder de risico\u2019s van deze herijking in beeld te brengen.\n\n Wij vragen het college vanavond aan ons en onze burgers verantwoording af te leggen over de uitgave van al deze miljoenen. Waar zijn ze aan uitgegeven? Welk doel is daarmee bereikt? Waarom bent u, tegen beter weten in, keer op keer doorgegaan met het uitgeven van miljoenen aan een slecht plan?\n\nDaarnaast zouden wij van wethouder Groenewegen willen weten waarom hij als bestuurslid van de Land en tuinbouw organisatie Zuid-Hollandse eilanden deelneemt aan stemming over deze herijking van het glasbeleid (overigens waarom hij eerder ook meegestemd heeft over het glasbeleid) (Zie A&B 20 augustus). Als bestuurslid van de LTO wordt van hem verwacht dat hij de belangen van de glastuinbouw behartigt/glastuinders vertegenwoordigt en dat valt niet te rijmen met zijn taak als wethouder. Datzelfde geldt voor hem voor wat betreft zijn familieband met een tuinder in Tinte. De gemeentewet is hier heel duidelijk over. Deze stelt in art. 28.1.a: \u201cEen lid van de raad/college neemt niet deel aan de stemming over een aangelegenheid die hem rechtstreeks of middellijk persoonlijk aangaat of waarbij hij als vertegenwoordiger is betrokken\u201d.\n\nDezelfde vraag stel ik hierbij aan de heer Dukker: Hij is tuinder in Tinte en hij gaat met deze herijking geen 5 euro per m2 aan exploitatiekosten betalen maar 3,50 euro. Hij wordt er derhalve potentieel beter van. Daarnaast blijkt nu dat er jaarlijks ruim 2 ton euro aan gemeenschapsgeld naar Tinte vloeit vanwege het oplopend tekort aldaar. De heer Dukker profiteert daar als tuinder van. Wij zijn daarom van mening dat ook voor hem in deze zaak geldt wat in artikel 28 gesteld wordt. Wij zouden daarover graag zijn mening horen.\n\nHetzelfde geldt voor de heer Beukelman. Hij is werkzaam bij Voornes plantenkwekerij en het voorstel dat in deze herijking gedaan wordt gaat hem derhalve op z\u2019n minst \u2018middellijk\u2019 persoonlijk aan. Daarnaast heeft ook hij familiebanden met een tuinder in Tinte. Ook van hem zouden wij graag vernemen waarom hij desondanks gewoon aan tafel zit.\n\nTenslotte doen wij een dringend beroep op de raad om niet met dit voorstel in te stemmen, maar wij willen wel voorkomen dat daardoor de sanering van het glas uit het buitengebied stopt of vertraagt. Daarom dienen wij een motie in waarmee die sanering op een goede manier opgepakt wordt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=347&terug=1", "body": "De opkomst was ietwat teleurstellend te noemen. Uiteraard was de vaste bezoekerskern aanwezig, enthousiast en bevlogen als altijd, maar gezien de ophef in de media over sommige veiligheidsaspecten in onze gemeente en de roep om verbetering, zou je toch een kolkende menigte verwacht hebben. Maar niets was minder waar. Verschillende gezagsdragers hadden zich helaas vanwege verplichtingen elders moeten afmelden en onze fellow raadsleden durfden het kennelijk weer niet aan. Gelukkig zat er toch een gevarieerde, stevige en mondige groep inwoners, waaronder tot ons plezier de vicevoorzitter van de Westvoornse jeugdraad.\n\n Het is toch wel jammer dat men na bijna vier jaar nog niet doorheeft dat dit een forum is waar de krachten gebundeld hadden kunnen en nog steeds kunnen worden, v\u00f3\u00f3r Westvoorne, en niet voor een belangrijke eenling, een nog veel gewichtiger tweeling of een bijzonder deftige groep bestuurders. Een gemiste kans, beste mensen. En de Partij Westvoorne zou niet willen \u2018samen werken? Laat me toch niet lachen\u2026\n\nVerder over de resultaten, de meningen, de idee\u00ebn, de suggesties, de kritiek, kortom de uitkomst van dit Politiek Caf\u00e9: \n\n - De eerste mening die de kop opstak, was het feit dat er ten aanzien van \u2018wijkveiligheid\u2019 in onze woonomgeving veel beloofd wordt door de (lokale) overheden, zoals bijvoorbeeld tijdens de bijeenkomst \u2018Veilig Wonen\u2019 in juli 2012 in \u2019t Wapen van Marion gebeurde, die overigens zeer matig bezocht werd door de burgerij, maar dat er weinig echt wordt waargemaakt. Men heeft nog steeds niet door, dat als je iets beloofd te doen, je dat ook moet doen. Het gevolg is anders dat de inwoners van Westvoorne \u2018het beginnen op te geven\u2019.\n\n - Wat betreft de wijkveiligheidsplannen die in 2008/2009/2010 gemaakt zijn voor respectievelijk de woonkernen Oostvoorne, Rockanje en Tinte waren de aanwezigen het er unaniem over eens dat er in feite \u2018niet veel van terecht is gekomen\u2019. De deelname door burgers aan de wijkveiligheidsbijeenkomsten was beslist wel groot te noemen. Maar de gemaakte rapporten zijn vanaf juni 2010 op de plank blijven liggen en de uitstaande acties zijn niet afgehandeld. Er is niet veel waargemaakt en te vaak werd er gewezen en verwezen naar een andere instantie of in sommige gevallen naar de burgerij zelf. De JOP in Rockanje is een typisch voorbeeld van de trage realisering van afspraken en beloftes : uiteindelijk pas tegen het einde van 2013 (na meer dan 2 jaar wachten!!) werd er een JOP achter de Zeeman gerealiseerd.\n\n - De nu recentelijk ge\u00efntroduceerde en gehouden wijktafels hebben mede daardoor ook niet veel belangstelling opgeleverd. De opkomst is minimaal geweest en het enthousiasme was laag. De inwoners van Westvoorne geloven er niet meer in. In Rockanje bijvoorbeeld waren slechts 9 mensen aanwezig. Opvallend was dat een prullenbak en een lastig, overlast gevend bankje wel snel respectievelijk geplaatst/verwijderd werden\u2026 het geeft de burger een pietsie moed, maar ook weer niet echt\u2026 zo oordeelde het Politiek Caf\u00e9 op die regenachtige zaterdagmiddag\u2026\n\n De oplossing voor het wijkveiligheidsgebeuren was en kwam in dit Politiek Caf\u00e9 niet echt voorhanden. Er moet gewoon gedaan worden wat er beloofd wordt, vond men. Alle uitstaande actiepunten moeten werkelijkheid worden. Niet nog een keer lullen, maar direct poetsen, zoals iemand op twitter mij vanmiddag meedeelde. Eerst maar \u2019s zien vanaf nu en dan komt het vertrouwen misschien weer eens een keer terug.\n\n- Veel tijd en aandacht werd er vervolgens besteed aan de woninginbraak in onze gemeente. De gemeente had mij vooraf laten weten, dat er op de gemeentelijke website en de gemeentepagina regelmatig informatie gepubliceerd wordt over preventie woninginbraken. Dat er bij regelmaat ook brieven zijn verstuurd naar straten waar in een woning is ingebroken met als doel de bewoners alert te maken. Dat er vanwege de donkere dagen die zijn aangebroken momenteel samen met de politie een campagne opgestart wordt. Dat mensen attent gemaakt worden op de digitale borden, bij binnenkomst van de woonkernen Rockanje en Oostvoorne, waarop een tekst over inbrekers is opgenomen. Dat de boodschap in Rockanje luidt Geef inbrekers geen kans, sluit uw woning altijd goed af. Verdachte situatie, bel 112, terwijl er in Oostvoorne, waar onlangs nog werd ingebroken, staat Pas op! Inbrekers actief! Inbrekers pak je samen. Verdachte situatie, bel 112. Dat iedereen, ten laatste,op de website www.politie.nl/mijn-buurt kan terugzoeken hoeveel er waar wordt ingebroken.\n\n De reacties hierop waren overwegend negatief. Immers er zijn maar twee van die borden en als je de dorpen uitrijdt\u2026 niemand had, ook bij het thuiskomen, nog iets gezien. Ook de genoemde informatie op de Westvoorne website en op de gemeentepagina blijkt geen blikvanger te zijn. Er werd wat meesmuilend gereageerd. Geen echte actie vond men. Meer en veel beter zichtbare borden zijn wenselijk vond bijna iedereen, nutteloos vond een enkeling. Een scherpere gemeentepagina alsjeblieft, was de mening van de hele bijeenkomst. De vraag werd gesteld wat de boa\u2019s voor ons kunnen doen in deze. Wat zijn hun bevoegdheden? Vragen die de PW zal stellen en die de gemeente zal moeten beantwoorden.\n\n - Vervolgens deed Emma van Blom kond van de informatie die zij voorafgaand aan het Politiek Caf\u00e9 van de wijkagent had ontvangen. Rapporteur dezes verwijst hiervoor naar het stukje 'Informatie van de wijkagent' onder 'Nieuws' op deze website.\n\n - Een inwoner stuurde zijn visie in over de \u2018inbrekerij\u2019 in Westvoorne: Ik ben van mening, dat er de laatste tijd weer niets in de kranten (AD, Voorne- en regionale huis aan huis kranten) staat over inbraken, terwijl ik hoorde dat er de laatste tijd weer een aantal inbraken waren in Rockanje. Ik heb hier de burgemeester van Westvoorne persoonlijk op aangesproken, maar aanleiding van de inbraakgolf in de nazomer van 2013 waarbij aan de Molenweg in een straal van 600 meter zeven keer werd ingebroken. Hij ontkende, dat dit vanuit de Gemeente niet in de kranten mag. Ik zou wensen dat onze nog mooie gemeente veiliger kan worden en blijven.\n\n - Inwoner nummer twee had een andere kijk op de zaak: Ik ga er van uit dat alle zorgen die een gewone burger over veiligheid en criminaliteit kan verwoorden al lang in de bestaande regelgeving zijn opgenomen. Inclusief sancties uit het Wetboek van Strafvordering. Die zorgen zijn ook al ontelbare keren door politiefunctionarissen hoog op de prioriteitenlijst geplaatst. Want waar komt al dat politiewerk op aan? Het komt aan op de handhaving. Hondenpoepbeleid zonder bekeuringen? Stop er maar mee. Die BOA is ook al naar huis. Winkeldiefstal in Westvoorne? Twee tot drie per dag in een bekende supermarkt. Maar de chef doet geen aangifte meer, want \u2018ze komen toch niet\u2019 en hij moet voor niks een bos papier invullen. Dus eindigt het laag op de prioriteitenlijst en wordt er ook geen aangepast beleid voor ingezet. Een week nadat ze Boris Boef hadden gesnapt liep hij weer gewoon te \"winkelen\". Handhaving dus.\n\n - Twee totaal verschillende verhalen en ook twee maal een verschillende insteek. De bezoekers van het Politiek Caf\u00e9 konden zich in beide insteken vinden. Zelf vonden ze vooral dat er in de eerste plaats een beter meldsysteem zou moeten komen in Westvoorne. De suggestie werd ook gedaan om het recentelijk ge\u00efnstalleerde Burgernet, dat ook voor meldingen van inbraak gebruikt kan worden, ook inderdaad meer te promoten en actief te gaan gebruiken in Westvoorne om de situatie rond inbraakgolven onder controle te krijgen. Er werd voorgesteld een \u2018vlekkenkaart\u2019 (even een vlekje wegwerken\u2026) aan dit systeem te koppelen, waarop de locaties van inbraak aangeven worden, en de mogelijkheid in te bouwen voor andere websites van bijvoorbeeld lokale (buurt)verenigingen om deze kaart over te nemen en te verspreiden onder leden en/of buurtbewoners. De Partij Westvoorne gaf staande dit Politiek Caf\u00e9 aan een dergelijke kaart op haar PW website te zullen plaatsen en de inwoners van Westvoorne te verzoeken om input voor een dergelijke kaart. De in het Servicepunt van de gemeente aanwezige politiefunctionaris zou hierin ook een rol kunnen gaan spelen door bijvoorbeeld als \u2018open meldpunt\u2019 te fungeren, de kaart bij te werken en verder te beheren. Een \u2018neighbourhood watch\u2019 achtige constructie in de verschillende wijken, zoals dat in Engeland aanwezig is en met heel veel succes toegepast wordt, zou hier aan gekoppeld kunnen worden. De aanwezigen waren het er over eens dat dit alles staat en valt met de bereidheid van de inwoners van Westvoorne om meldingen te doen en dat deze bereidheid momenteel ernstig is aangetast door het feit dat \u2018er toch niets mee gebeurt\u2019.\n\n- Wat betreft de verkeersveiligheid in Westvoorne is en blijft men van mening dat de situatie langs de N496 nog steeds een bijzonder onveilige is. Dit hele traject wordt gebruikt als doorgaande sluiproute in plaats van uitvalsroute, waarvoor het aanvankelijk ontworpen was. Er gebeuren te vaak te veel ongelukken, zelfs met dodelijke afloop. De vraag werd gesteld of er al vastgesteld is door provincie en/of gemeente of de nieuwe rotondes effect hebben op de hoeveelheid (zwaar) verkeer en op de veiligheid. Men stelt dat er absoluut een rotonde nodig zou zijn bij de kruising van de Westvoorneweg met de Valweg en dat de fietspad/oversteek situatie bij de kruising Molendijk/N496 voor de overstekende schooljeugd levensgevaarlijk is.\n\n De oversteekveiligheid rond de fietspaden bij de Zandweg/Heveringseweg/Hoefweg is abominabel, volgens de verantwoordelijke wethouder tot op de dag van vandaag onoplosbaar, maar volgens de aanwezigen absoluut wel veilig te maken door het eenvoudigweg installeren van stoplichten zoals dat elders in de regio (Brielle, bij Rik en Brede School) wel gebeurd is. Bij de Fazantenlaan is nota bene wel een oversteek gemaakt die vervolgens nooit door iemand wordt gebruikt.\n\n Wat betreft de ontsluiting van de Noordkant van Oostvoorne (naar N218) concludeert men dat het file leed wel getemperd is gedurende de laatste twee jaar, maar dat het toch nog veel beter zou worden, wanneer de Noordweg al om zes uur \u2018s morgens dicht zo gaan in plaats van om zeven uur. Over de situatie bij de Stenen Baak, de fietstunnel en de stoplichten aldaar werd gegniffeld. Er is immers recentelijk besloten dat daar nu een ongelijkvloerse kruising moet gaan komen. Terwijl het pleidooi van de Partij Westvoorne in 2011 om dit, in een keer goed, inderdaad ongelijkvloers te maken door de wethouder weggehoond werd. Twee jaar verloren tijd en bij gebrek aan budget waarschijnlijk voorlopig nog geen werkelijke verbetering in zicht.\n\nTijd om te praten over brandveiligheid of de (on)veiligheid van onze gemeente ten opzichte van de ons omringende industrie was er niet meer. Dat zijn dus onderwerpen voor een volgende keer of voor een andere gelegenheid.\n\nDit Politiek Caf\u00e9 werd overigens geopend met een gedicht van Jules Deelderover de veiligheid van een glijbaan. Kijk hiervoor verder onder 'Nieuws' op deze website. Grappig genoeg in de speeltuin \u2018De Houten Paardjes\u2019. Er werd geglimlacht door deze en gene. Een ongeluk ligt in een klein hoekje vond de voorlezer. De Houten Paardjes zijn nu veilig: de glijbaan is niet meer. Je kunt er wel lekker eten\u2026\n\nDe partij voor \u00e9n door Westvoorne, de partij die zaken grondig uitzoekt, zeer zeker goed is in woorden, m\u00e1\u00e1r vooral focust op daden, die h\u00e9t lokale alternatief \u00e9n de enige pragmatische partij in onze gemeente is.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=345&terug=1", "body": "Gisteravond boog een grote groep enthousiaste PW'ers zich in een vergaderzaal van de Welkomkerk in Rockanje over het verkiezingsprogramma van de Partij Westvoorne voor de gemeenteraadsverkiezingen van 19 maart 2014. Raadslid Leo Gelderland leidde de aanwezige leden aan de hand van een uitgebreide inventarisatie van onderwerpen kundig door het concept van het programma. Er werd zeer enthousiast gediscussieerd en van gedachten gewisseld, hetgeen culmineerde in een sterke input voor eventuele en aanvullingen en verbeteringen. Aldus werd, zoals te doen gebruikelijk bij de PW, op democratische en plezierige wijze toegewerkt naar wederom een ijzersterk pakket van doelstellingen voor de aankomende raadsperiode van vier jaar. Hopelijk zullen de inwoners van Westvoorne deze keer in nog grotere getale dan in maart 2010 hun stem aan de PW geven, zodat de gemeente eindelijk de vruchten kan gaan plukken van het beleid waar de Partij Westvoorne zich voor ingezet heeft en opnieuw zal inzetten.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=350&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=330&terug=1", "body": "In de gecombineerde commissievergadering van 3 juni jongstleden had Emma van Blom reeds een aantal op- en aanmerkingen aangevoerd ten aanzien van het op tafel liggende voorstel tot de vorming van de Metropoolregio Rotterdam Den Haag. Uiteindelijk resulteerde dat, nadat een kleine werkgroep bestaande uit Van Blom, De Jong en Dukker zich hierover nog eens gebogen had, in deze raadsvergadering in drie PW amendementen en \u00e9\u00e9n VVD amendement. De PW voegde bovendien nog een voorstel tot wijziging van de begeleidende brief toe.\n\nVorig keer hebben we afgesproken een aantal amendementen in te dienen. Het resultaat is 4 amendementen waarvan ik er een paar zal toelichten.\n\n Mocht de behoefte bestaan deze amendementen gezamenlijk in te dienen, dan stel ik voor geen logo\u2019s boven de amendementen te plaatsen, maar ze gewoon gezamenlijk te ondertekenen.\n\n Daarnaast heb ik nog een aanvulling op de brief van de vorige keer. Eigenlijk gaat het hierbij om de punt dat moeilijk in een amendement te vangen is, namelijk de in onze ogen zwakke positie van de raad.\n\n Met dat laatste wil ik graag beginnen. Er wordt gesteld dat de koppositie van de raad gegarandeerd wordt door de zienswijze procedure. Wij zien in de mogelijkheid die de raden geboden wordt om een zienswijze in te dienen geen enkele garantie dat de raad een koppositie in de Metropoolregio bekleed. \n\n Zo wordt bijvoorbeeld in een reactie van de gemeente Capelle aan den IJssel gesteld dat de invloed van de zienswijze onduidelijk is. \u201cUit ervaringen met het inbrengen van zienswijzen naar aanleiding van de begrotingen van gemeenschappelijke regelingen blijkt, dat dit niet op voorhand een krachtig middel is.\n\n Aan de brief die onze raad aan de Metropoolregio-organisatie sturen zouden wij daarom de volgende gedachtestreepje toe willen voegen: \u2018Koppositie raad\u2019, met daaronder de volgende tekst: De raad van de gemeente Westvoorne ondersteunt het juridisch commentaar op de gemeenschappelijke regeling Metropoolregio Rotterdam Den Haag van de gemeente Capelle aan de IJssel. Wij zijn van mening dat hetgeen daarin over de koppositie van de raad gesteld wordt, voldoende aanleiding is om die koppositie met meer dan alleen een zienswijzeprocedure te onderbouwen. Wij gaan ervan uit dat hierover nader overleg gevoerd zal worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=348&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=354&terug=1", "body": "Het Politiek Caf\u00e9 van de Partij Westvoorne in Conferentiehotel Olaertsduyn staat aanstaande zaterdag 25 januari in het teken van de veiligheidscontour voor de Maasvlakte die Rotterdam wil vaststellen en die over de gemeentegrens van Westvoorne zal komen te liggen.\n\nDaarnaast vinden we het tijd voor het inperken van die overlast door de aanleg van een langere, bredere en hogere duinenrij aan de noordrand van het Oostvoornse Meer. De PvdA denkt er in grote lijnen hetzelfde over, maar de coalitiepartijen zijn alweer om, na wat intimidatiewerk en een aantal boterzachte toezeggingen van het Havenbedrijf.\n\nHet besluit zal worden genomen in de raadsvergadering van dinsdag 28 januari (waarvoor we u van harte uitnodigen, in de raadszaal of aan de computer) dus u bent nog op tijd om in ons Politiek Caf\u00e9 uw mening duidelijk te maken, of om te komen luisteren naar wat anderen hiervan vinden. Het gaat ons allemaal aan en we hopen op een flinke opkomst, ook van de raadsleden van andere partijen. Een laatste kans om in discussie te gaan met inwoners over hun belangen t.o.v. het Havenbedrijf, standpunten uit te leggen en kennis te nemen van de sentimenten en meningen die onder de inwoners leven.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=341&terug=1", "body": "Inleiding\n\n De lente begint volgend jaar op 20 maart. De dag na de gemeenteraadsverkiezingen. Een van de nieuwe geluiden van de komende lente is het geluid van de kiezer. De Partij Westvoorne zal daarnaar luisteren en handelen en ervan uitgaan, dat alle politici die zichzelf volksvertegenwoordiger noemen, dat dit keer ook zullen doen.\n\n Een nieuw geluid is nodig, want bestuurlijk Westvoorne zal moeten veranderen. We moeten af van de stroom jubelberichten die dit college via de media naar buiten brengt. Zoals het bericht, dat de begroting 2014 sluitend is, terwijl het bericht van de Provincie, dat de Jaarrekening 2012 niet op orde is, niet in de krant staat. Evenmin dat de Provincie daarom extra goed zal moeten kijken naar deze begroting, omdat daaruit moet blijken of het college de onbalans in de jaarrekening inderdaad kan corrigeren. Wel verschijnt er bijvoorbeeld een prachtig bericht over de opening van de vitaliteittuin, maar daarin wordt met geen enkel woord gerept over de ellende die deze tuin voor een aantal direct aanwonenden betekent.\n\n Er moet een nieuw en meerzijdig geluid komen. Een geluid waarmee burgers juist en volledig voorgelicht worden over het wel \u00e9n wee van Westvoorne. Een geluid waaruit blijkt, dat er naar anderen geluisterd wordt, dat de goede idee\u00ebn van anderen aan boord genomen worden en dat zij daarvoor de waardering krijgen die ze verdienen.\n\nWat moet er veranderen om dat nieuwe geluid te laten klinken? Of, met andere woorden, wat is er dan zofout gegaan in de afgelopen raadsperiode?\n\nVolgens het college is de begroting 2014 sluitend en ons weerstandsvermogen weer gestegen naar \u2018goed\u2019. Echter, de realiteit is, dat alle reserves leeg gekieperd zijn in de algemene reserve om het weerstandsvermogen tot dit niveau te kunnen verheffen. Dit is niet meer dan een cijfermatige oefening, schone schijn zou je ook kunnen zeggen. Met als resultaat dat er totaal geen investeringsruimte meer is. Weg is de belofte, die al drie en een half jaar niet waargemaakt werd, \u2018Rockanje is aan de beurt\u2019 en helaas voor Tinte, maar ook voor dat dorp kan er geen stuivertje meer af. Ondertussen ligt het dorpscentrum Rockanje er zieltogend bij en is er van onze toeristische aantrekkelijkheid bitter weinig meer over. Eens waren we \u00e9\u00e9n van de rijkste en duurste gemeenten van Nederland. Nu horen we nog steeds bij de duurste, maar het geld is op, en daarmee vallen we nu in de categorie \u2018arm\u2019. Dat blijkt ook uit de gegevens van de VNG over de schuldpositie van de gemeente Westvoorne. Sinds het aantreden van dit college is die schuld toegenomen met duizend euro per inwoner! Dat betekent een totale toename van ongeveer 14 miljoen euro. Met die opgelopen schuld en een opgesoupeerd vermogen als feiten op tafel heeft het college nu alle beetjes bij elkaar gesprokkeld om hun laatste begroting dicht te timmeren. Onder andere een verhoging van 8,5% van het OZB tarief voor het jaar 2014 is hiervan het rechtstreekse gevolg.\n\nDe vraag rijst of deze enorme schuldenstijging en het opsouperen van ons vermogen nodig was geweest? Het antwoord op die vraag is natuurlijk pertinent negatief. Er is namelijk slecht beleid gevoerd en dat had voorkomen kunnen worden. Wanneer de raad haar werk naar behoren had gedaan, waren slechte beleidsvoorstellen niet aangenomen. Echter, de huidige coalitiepartijen hebben elkaar in een wurggreep gehouden. Zij hebben blijk gegeven niet in staat te zijn hun verantwoordelijkheid te nemen, omdat ze vast zaten in het door henzelf gecre\u00eberde patroon van de stemverhouding acht tegen zeven. Geen van die acht raadsleden heeft ooit het college tot de orde geroepen. Soms werd er wat gemord, maar dan werd met de uitspraak \u2018wij vertrouwen de wethouder\u2019 de orde binnen het achttal weer hersteld. Om die reden is er van de wettelijke, controlerende taak van de raad helaas niets terecht gekomen.\n\n Wanneer de coalitiepartijen daarnaast gedaan hadden wat zij beloofd hadden in hun coalitieprogramma \u2018Samen werken aan verbetering\u2019 dan had het grote opsouperen voorkomen kunnen worden. De coalitiepartijen hebben echter op geen enkele manier gewerkt, niet samen, al zeker niet met de oppositie en in het bijzonder niet met de Partij Westvoorne. Wat zij hebben laten zien, was slechts een monistisch volgen van de voorstellen van het college.\n\n Los van de ontelbare pleidooien die de fractie van de Partij Westvoorne in commissie- en raadsvergaderingen heeft gevoerd, heeft zij noodgedwongen, omdat zij nu eenmaal niet zelf aan het roer stond, vele uren, dagen en zelfs jaren van hun tijd gegeven om slechte voorstellen bij te stellen. In totaal heeft de PW 129 keer haar denkwerk geconcretiseerd middels een amendement, een motie of een initiatiefvoorstel. Met al die moties en amendementen werden hele duidelijk omschreven mogelijkheden geboden om zaken zowel inhoudelijk als financieel tijdig bij te stellen. Het overgrote deel daarvan, namelijk om precies te zijn 70 %, werd afgewezen en vaak niet eens besproken door de coalitiepartijen. De voorstellen kwamen van de Partij Westvoorne en slechts om die reden werden ze keihard afgewezen, waarbij dan telkens weer gesteld werd dat de Partij Westvoorne teveel op detailniveau zou willen besturen. De Partij Westvoorne vindt 14 miljoen euro geen detail. Helaas wensten de coalitiepartijen zich niets van de PW, en daarmee ook niets van de kiezers, aan te trekken, ondanks hun kreet \u2018samen werken aan verbetering\u2019.\n\nHet Glasplan\n\n De Partij Westvoorne heeft van het begin af aan gesteld, dat het door het college voorgestelde glasbeleid zowel inhoudelijk als financieel ondeugdelijk was en heeft om die reden dan ook steeds tegen de betreffende voorstellen gestemd. Nadrukkelijk heeft de PW wel telkens de moeite genomen om de besluiten inzake het glasbeleid door middel van moties en amendementen bij te stellen.\n\n Zo hebben wij, de Partij Westvoorne, keer op keer voorspeld dat het exploitatieplan voor het glasgebied Tinte ondeugdelijk was. Dat daar alleen maar geld bij zou moeten en dat er niets van de beloofde landschappelijke inpassing terecht zou komen. Wij hebben aangegeven hoe het wel zou kunnen. Maar de coalitie heeft al onze hulp categorisch afgewezen. Nu wordt uiteindelijk door het college toegegeven, dat het tekort van 1,6 miljoen euro in het glasintensiveringsgebied Tinte jaarlijks met 2,2 ton euro toe zal nemen. Voor het afgelopen jaar 2013 is daarvoor een voorziening getroffen, maar in de begroting 2014 hebben wij niet terug kunnen vinden hoe die jaarlijkse verliezen in de toekomst opgevangen gaan worden.\n\n Ook voor het groots opgezette woningbouwplan De Drenkeling hebben wij een waarschuwende vinger opgestoken. Wij hebben gesteld, dat de verwachte winst van 19 miljoen euro niet realistisch was en voorspeld dat dit naar beneden bijgesteld zou moeten worden. Wij hebben daarnaast aangegeven welk type woningbouwprojecten wel levensvatbaar zouden zijn, maar wederom werd er niet naar ons geluisterd. Het college en de coalitie hebben nu, na gedurende de afgelopen raadsperiode de winstverwachting van De Drenkeling van 19 naar 6 miljoen euro bijgesteld te hebben, besloten de Drenkeling als financi\u00eble pijler van het glasbeleid te schrappen. Tot onze stomme verbazing staat op pagina 142 van deze begroting echter opnieuw een hoge winstverwachting van De Drenkeling genoemd, te weten 27 miljoen euro (26.991.458).\n\n Van het nieuwe woningbouwproject Valweg-Molenweg ten behoeve van de sanering van het glas zal naar onze mening eveneens niets terecht komen. Weer ontbreekt een degelijke financi\u00eble onderbouwing, waarbij voor alle duidelijkheid opgemerkt moet worden, dat het leveren van een winstverwachting door de Partij Westvoorne niet als zodanig gezien wordt. Een dergelijke winstverwachting heeft het college immers ook onterecht geleverd voor het glasintensiveringsgebied Tinte en voor de ontwikkeling van De Drenkeling. \n\n Wat betreft de sanering van het glas uit het buitengebied voorspellen wij, dat het voorschot van de provincie van 1,7 miljoen euro (1.680.329) terugbetaald zal moeten worden. In dat opzicht zijn we dus weer terug bij af, dat wil zeggen terug bij de situatie van 8 jaar geleden. Er is nog maar 9,3 % van het glas gesaneerd. Met een handvol tuinders (7,6 %) schijnt een overeenkomst afgesloten te zijn, die de Partij Westvoorne nog niet heeft mogen zien. Met 60,3% van alle eigenaren is, zo stelt het college vol trots, de gemeente in gesprek, nu al ongeveer 8 jaar!\n\nAcht jaar glasbeleid heeft onze gemeente 12 miljoen euro gekost en het heeft zegge en schrijve niets opgeleverd. Dat is het treurige resultaat van een coalitie die alleen maar op zichzelf gericht is en in haar eigen 8 tegen 7 net verstrikt zit, waardoor er geen enkele ruimte voor een kritische dualistische houding is en er absoluut g\u00e9\u00e9n sprake is van samenwerking met de oppositie.\n\nHet Woonbedrijf\n\n Aanvankelijk werd door het college gesteld, dat er een onderzoek naar de toekomst van het woonbedrijf gestart zou worden. De Partij Westvoorne kon zich in dat plan vinden, maar helaas bleek alras dat het ging om onderzoek naar de verkoop van het woonbedrijf. Het enige toekomstperspectief dat door het college, trouw gevolgd door de coalitiepartijen, onderzocht werd, was \u2018verkoop\u2019. De Partij Westvoorne stelde, ondersteund met moties en amendementen, dat ook gekeken moest worden naar het behoud van het woonbedrijf, al dan niet met een andere bedrijfsstructuur. Wij, de Partij Westvoorne, dienden daartoe zelfs een alternatief voorstel in, waarbij sprake was van de verkoop van een groter aantal woningen tegen een lager bedrag. Wij rekende voor dat dit financieel gezien een veel betere optie was en wij toonde aan dat op geen enkele wijze bewezen kon worden, dat de voorgestelde verkoop een kwalitatieve verbetering van het volkshuisvestingsbeleid in zou houden. Echter, het door de PW ingediende alternatief werd niet eens bekeken en met acht tegen zeven werd het woonbedrijf te koop gezet. De door de PW meermalen aangekondigde problemen die het mee verkopen van projecten met zich mee zou brengen in verband met Europese aanbestedingsregel, bleken te moeilijk voor de coalitiepartijen. In plaats van hun ongelijk aan de PW te bekennen, offerden zij liever hun eigen wethouder op door hem op te dragen het hele woonbedrijf Europees aan te besteden De betreffende wethouder stemde daar gelukkig niet mee in (en trad af), zodat een situatie, die nog erger geweest zou zijn dan het oorspronkelijke verkoopplan, werd voorkomen.\n\n We zijn nu twee jaar en een aantal tonnen euro\u2019s verder en het alternatieve plan van de Partij Westvoorne is in wording, hoewel dat natuurlijk vooral niet beaamd zal worden door de coalitiepartijen. Er wordt nu uitgegaan van behoud van het woonbedrijf, met een verbeterde bedrijfsstructuur en er worden meer woningen tegen een lagere verkoopprijs te koop aangeboden. Het onderzoek naar de toekomst van het woonbedrijf, dat, na het mislukken van de verkoop en de val van een wethouder, uiteindelijk door de commissie woonbedrijf op initiatief van en onder voorzitterschap van de Partij Westvoorne (Van Blom) gedaan is, had heel veel euro\u2019s goedkoper en twee jaar eerder kunnen plaatsvinden, als de coalitiepartijen tot samenwerking met de Partij Westvoorne bereid geweest waren.\n\nGrondexploitaties\n\n Op de wijze waarop dit college in het algemeen met exploitatie van gronden omgaat, is heel veel aan te merken. Doordat er principieel niet met contante waarde en eindwaarde gerekend wordt, worden de risico\u2019s, waaronder de rentekosten van grondexploitaties onjuist ingeschat[1]. Zo is er bijvoorbeeld gemakshalve en onterecht bij de berekening van de winst bij het project Molenweg/Valweg vanuit gegaan, dat de datum van aankoop van gronden en van verkoop van de bouwkavels dezelfde is.\n\n Naast het verkeerd inschatten van de risico\u2019s is er sprake van zwabberend beleid met betrekking tot het al dan niet in exploitatie nemen van gronden:\n\n- De Noordrand\n\n Bij het opstellen van de jaarrekening 2012 in juni van dit jaar, stond de Noordrand in de boeken als \u2018een in exploitatie genomen grond\u2019. Twee maanden later werd het \u2018een niet in exploitatiegenomen grond\u2019 en moest daarvoor een voorziening getroffen worden. In de begroting 2014 wordt gesproken over de doelstelling om op deze locatie een tweede supermarkt en woningbouw te realiseren. De ontwikkeling van de Noordrand gaat er echter, als het aan dit college ligt, niet komen. Hun verwachtingen, zo stellen zij in deze begroting, zijn \u2018niet hoog gespannen\u2019 en dat betekent \u2018geen dorpsvernieuwing voor Rockanje\u2019.\n\n- De Drenkeling\n\n Bij de ontwikkeling van De Drenkeling is het nog chaotischer. Door de ogen van de Voetbal Vereniging Rockanje gezien, ziet het droeve plaatje er als volgt uit: Eerst moest de voetbal daar weg, want er zouden allemaal grote woningbouwkavels komen (verwachte winst 19 miljoen euro). Dat plan ging van de baan. Daarvoor in de plaats kwam de ontwikkeling van drie aparte delen. Maar, eerst moest nog uitgezocht worden of de twee voetbalverenigingen wilden fuseren. Daar bleek geen interesse voor te zijn en dus mocht de voetbal blijven. Nu komt er weer een nieuw plan, waarvan de details nog niet bekend zijn, maar dat geen enkele gelijkenis zal vertonen met het oorspronkelijke exploitatieplan. Waar de opgevoerde winstverwachting van 27 miljoen euro (p.142) op gebaseerd is, is voor ons een groot raadsel, zeker gezien het feit dat er nu slechts sprake is van de ontwikkeling van \u00e9\u00e9n van de drie deelgebieden (middengebied B).\n\nDe helft van de eerste fase staat nog leeg, terwijl er ondertussen door de gemeente alweer huizen teruggekocht moeten worden. Toch wordt er met WAVO gesproken over de ontwikkeling van fase twee. Het verwachte tekort is nu 1,7 miljoen euro voor de bouw van 55 woningen. Per woning moet er dus al ruim 30.000 euro goedgemaakt worden. De Partij Westvoorne vraagt zich, zoals bij de Noordrand, De Drenkeling en De Rots, ook bij dit bouwproject weer af voor wie er gebouwd gaat worden.\n\nDemografie\n\n De paragraaf in de begroting 2014 \u2018demografische ontwikkeling\u2019 lijkt volledig los te staan van de rest van hetgeen in deze de begroting over grondexploitaties en woningbouwprogramma\u2019s gesteld wordt. In de begroting wordt nog steeds uitgegaan van het bestaande woningbouwprogramma, waarin uitgegaan wordt van een bevolkingstoename. Aan dat, volgens de hier geleverde demografische ontwikkeling veel te groot aantal nieuw te bouwen woningen, worden bovendien nog eens dertig woningen, in het kader van de glassanering, toegevoegd. Nergens in deze begroting wordt uitgegaan van een andere visie op bouwen passend bij onze status als \u2018anticipeer gemeente\u2019. De Partij Westvoorne vraagt zich af of deze in feite nietszeggende paragraaf demografie misschien alleen maar toegevoegd is omdat de Provincie er om gevraagd heeft?\n\nDe nieuwe lente\n\n Zoals er in het begin van dit betoog reeds gesteld werd, is er in de gemeente Westvoorne financieel geen ruimte meer voor investeringen. Alle reserves zijn met deze laatste begroting voor de verkiezingen vastgezet in de algemene reserve om het weerstandsniveau er goed uit te laten zien. Maar, zoals de VNG terecht stelt \u2018eigen vermogen in de vorm van reserves is geen geld. Wanneer er geen eigen geld is, kan er niet meer in ontwikkelingen ge\u00efnvesteerd worden\u2019. Met dat probleem, en met nog heel veel andere problemen, zadelt dit college met het grootste gemak en met een ruim gebaar een volgend college op.\n\n De Partij Westvoorne is van mening, dat het voor het volgende college bitter noodzakelijk zal zijn om een zogeheten nulmeting uit te voeren, teneinde vast te kunnen stellen hoe de gemeente Westvoorne er echt voorstaat. Immers, die duidelijkheid werd in de afgelopen raadsperiode en wordt nu uiteindelijk in deze begroting 2014 door dit college geenszins gegeven.\n\n Een nieuwe coalitie zal moeten samenwerken met alle partijen. Er zal respect moeten zijn voor idee\u00ebn van anderen, ook wanneer deze van de oppositie komen. Als idee\u00ebn en oplossingen goed zijn, zullen ze aan boord genomen moeten worden. Het belang van Westvoorne moet voorop staan, niet het belang van een toevallige coalitiepartij of het college.\n\nNaast alle lopende gemeentelijke taken zal de aandacht van de Partij Westvoorne in de aankomende raadsperiode in het bijzonder uitgaan naar de drie decentralisaties, een goed en transparant financieel beleid, de centrumontwikkeling van Rockanje, een structuurvisie voor het buitengebied, een realistische woonvisie, de realisatie van een brede school en hoogwaardige toeristische ontwikkelingen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=342&terug=1", "body": "Om nog maar te zwijgen over het feit, dat je er echt niets van bakt, wanneer je er 8 jaar overdoet om zegge en schrijve 9,3% van al het glas in het buitengebied te saneren voor het luttele bedrag van ruim 12,9 miljoen euro en daar dan ook nog trots op bent. Daar kan toch niemand in Westvoorne omheen...\n\nGoed, we rekenen het hem even voor: Voor de aankoop van glasgronden in Tinte en onroerend goed in Rockanje heeft het college inclusief rente en verkoopverliezen ruim 4,6 miljoen uitgegeven. De plankosten, ambtelijk en inhuur, bedragen vanaf 2005 tot nu meer dan 2,8 miljoen. Uitgaven voor planschades, bijdragen aan de sanering en verliezen bedragen meer dan 5,3 miljoen. De optelling van deze drie bedragen komt uit op een bedrag dat nota bene dichter bij de 13 dan bij 12 miljoen euro ligt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=349&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=353&terug=1", "body": "Inleiding.\n\n Het college van B&W en het Havenbedrijf Rotterdam zijn al vele jaren met elkaar in gesprek. Met tussenpozen wel te verstaan, want het HbR heeft al een keer eerder besloten niet meer met Westvoorne te willen spreken, omdat ze te lastig waren. Ook nu wordt er gedreigd met het niet meer opstellen van een nieuw convenant.\n\n Het laatste convenant tussen het HbR en Westvoorne is van 2010 en de looptijd ervan is vijf jaar. Het ligt in de bedoeling in 2015 een nieuw convenant op te stellen, maar dan moet Westvoorne zich wel gedragen, vindt het HbR.\n\n Ondertussen is de geluidsoverlast in Westvoorne en met name in Oostvoorne alleen maar toegenomen en het HbR heeft reeds laten weten de gestelde doelen voor 2025 en de gemaakte afspraken betreffende de beperking van de geluidsoverlast niet te zullen halen/nakomen. Daarbij komt dat de invulling van de 100 ha extrabedrijfsgrond op de Hartelstrook en de Krabbenplaat voor een toename van geluidsoverlast zullen zorgen. Naar alle waarschijnlijkheid zal hetzelfde in principe gelden voor alle andere overlast veroorzakende emissies, zoals licht, fijn stof, stank, lucht(Co2, NOx, So2, enz.).\n\n Er wordt ons nu door het college gevraagd in te stemmen met de door het HbR voorgestelde ligging van de veiligheidscontour, welke gedeeltelijk over Westvoorns grondgebied moet gaan lopen. \n\n Voordat ik verder ga met het uiteenzetten van het standpunt van de PW t.a.v. de ligging van de VC en de inhoud van de intentieverklaring wil ik benadrukken dat de PW het een goede zaak vindt dat Rotterdam een VC in onderhavige bestemmingsplannen wil opnemen, zodat er helderheid en rechtszekerheid komt voor alle partijen.\n\nHet voorliggende besluit van dat raadsvoorstel bestaat slechts uit \u00e9\u00e9n onderdeel, namelijk de vraag in te stemmen met de concept-intentieovereenkomst en daarmee met de ligging van de veiligheidscontour.\n\n Het gaat echter oorspronkelijk om twee totaal verschillende documenten, ten eerste om een hard juridisch document dat ziet op de vaststelling van de VC, o.g.v. artikel 14 Besluit Externe Veiligheid Inrichtingen (Bevi) dat via Plan MER gekoppeld is aan het BP en ten tweede om een intentieovereenkomst, een document zonder enige juridische status. De intentieverklaring is geen contract, het bevat geen boeteclausules en geen harde afspraken althans niet voor zo ver het de intenties van het HbR betreft. Voor Westvoorne geldt echter dat er in de intentieverklaring onder punt VII, op pagina 2 opgenomen is dat de gemeente instemt met de voorgestelde, enigszins aangepaste ligging van de VC.\n\nHet college van B&W van Westvoorne heeft eerder (eind 2013) gebruik gemaakt van de mogelijkheid om een zienswijzen in te dienen in verband met de ontwerp-besluiten veiligheidscontouren \u201cEuropoort en landtong en Maasvlakte 1 en 2\u201d. Het college werd daarin ondersteund door alle raadsfracties. De raad koos er op dat moment unaniem voor om desnoods de juridische strijd aan te gaan. Het college heeft nu echter besloten toch in te stemmen met de voorgestelde, enigszins aangepaste ligging van de VC en geen beroep in te stellen.\n\n De PW is er niet op uit om per se een juridische procedure aan te gaan (voor het conflictmodel te kiezen), maar, na gedegen onderzoek en raadpleging van verschillende specialisten, zijn wij van mening dat het beter is om voor een andere aanpak dan het college te kiezen. Omdat de intentieverklaring in zijn huidige vorm te vage, niet meetbare en niet afdwingbare toezeggingen bevat en het bereikbare onderhandelingsresultaat onvoldoende is, stellen wij voor om, vooralsnog, niet in te stemmen met de voorgestelde ligging van de VC en wel beroep in te stellen. De ingediende zienswijze is immers niet ingewilligd. De looptijd van de beroepsprocedure geeft tijd om een aantal onderzoeken te doen (ik kom daar straks op terug) en het geeft tijd om er alsnog gezamenlijk uit te komen. Mocht dat laatste lukken dan kan het beroep ingetrokken worden. Dat kan immers op ieder moment gedurende de looptijd van de procedure. Soms is een juridische stok achter de deur een heel goed middel om er samen uit te komen. Wij vinden het in ieder geval een veel gerechtvaardigder middel dan een dreigement om geen nieuw convenant meer op te stellen. Daarbij komt dat wij het in de allereerste plaats aan onze burgers verplicht zijn in hun belang te handelen. Als dat belang, in dit geval de veiligheid en de milieukwaliteit en daarmee het leefklimaat en van onze burgers, onze recreanten en ons natuurgebied vraagt om het aangaan van een juridische procedure, dan moet dat gebeuren. Ook als dat geld kost.\n\n Als laatste zou ik over het instellen van beroep willen zeggen dat het Westvoorne de mogelijkheid biedt om t.a.v. een aantal punten uit de intentieovereenkomst hardere afspraken te maken.\n\nDe intentieverklaring behoeft een aantal aanpassingen op de punten I t/m VIII. Wij verzoeken het college die punten in de onderhandeling met het HbR in te brengen. Zo nodig zal de PW de aanpassingen in de vorm van amendementen bij de volgende raadsvergadering indienen.\n\nI. Hier staat dat het HbR tot een bedrag van 8 ton zal bijdragen aan recreatieve ontwikkelingen van het Oostvoornse Meer. Wij zien liever dat het onderzoek en de aanleg van een duinenrij volledig voor rekening van het HbR komt. Bij punt II kom ik daarop terug.\n\n Daarnaast is \u2018tot een bedrag van\u2019 wel een erg vage toezegging en het voelt slecht om te onderhandelen over veiligheid en structureel aanwezige overlast. Kan zoiets afgekocht worden met 8 ton? Nee, beter is te zoeken naar structurele oplossingen.\n\n- Er zou namelijk, naast onderzoek naar de effecten van de aanleg van een hoge duinenrij op de milieukwaliteit van Westvoorne, en daarmee op de structurele reeds bestaande en te verwachte overlast door M1, ook onderzocht moeten worden welk verdunnend effect de duinenrij op de gevaren risico\u2019s heeft en of de voorgestelde VC door dat effect op of aan de noordzijde van de gemeentegrens van Westvoorne gelegd kan worden. Het gaat bovendien niet uitsluitend om onderzoek maar ook om de daadwerkelijke aanleg van de duinenrij bij een positieve uitkomst van dat onderzoek en om wie de kosten daarvan voor zijn rekening neemt.\n\n - Dat wil zeggen, dat bij een positieve uitkomst van dat onderzoek m.b.t. de vermindering van de structurele huidige \u00e9n toekomstige overlast van emissies (ten opzichte van de wettelijk toelaatbare normen) en dus de verbetering van de milieukwaliteit in Westvoorne die duinenrij aangelegd moet worden.\n\nSamenvatting wijziging punt II:\n\n - Er komt onderzoek naar de effecten van een hoge duinenrij op zowel de structurele reeds bestaande overlast van M1 als op de plaatsgebonden risico's van nieuw te vestigen bedrijven op de Hartelstrook/Krabbenplaat plus de daarbij behorende extra structurele overlast.\n\n - Bij een positieve uitkomst van dat onderzoek m.b.t. de vermindering van de structurele huidige en toekomstige overlast van emissies en dus de verbetering van de milieukwaliteit in Westvoorne wordt die duinenrij aangelegd.\n\n - Na aanleg wordt bepaald of het effect op de ligging van de VC zodanig is dat de VC op of ten noorden van de gemeentegrens gehandhaafd kan blijven.\n\n - De kosten voor onderzoek en aanleg van de duinenrij zullen door het Havenbedrijf Rotterdam gedragen worden.\n\nDe gemeente Westvoorne houdt vooralsnog vast aan de ligging van de Veiligheidscontour op of ten Noorden van de gemeentegrens en zij zal daartoe een beroepsprocedure starten. De gemeente Westvoorne spreekt daarbij de intentie uit om de looptijd van de beroepstermijn te gebruiken om alsnog overeenstemming met het HbR te bereiken over de ligging van de VC, het onderzoek naar de milieukwaliteit van Westvoorne en het mogelijke effect daarop van de duinenrij. Mocht de aanleg van de onder punt II genoemde duinenrij uitwijzen dat het effect daarvan onvoldoende is om die VC op of ten Noorden van de gemeentegrens te handhaven, zullen andere opties (verplaatsing bedrijven, verplaatsing VC naar de grens van de 10-6 lijnen van de individuele bedrijven) bekeken moeten worden.\n\n Hierbij dient opgemerkt te worden dat:\n\n- De VC Europoort-Landtong niet op de noordoever van het Brielse Meer, maar op de zuidoever van het Hartelkanaal gelegd is. Diezelfde systematiek had voor de contour grenzend aan het Oostvoornse Meer eveneens gevolgd moeten worden. Dat wil zeggen dat de VC Europoort-Landtong naar het westen doorgetrokken, niet langs de noordoever van het Oostvoornse Meer had moeten liggen maar ten noorden van de duinenrij of in het slechtste geval op de gemeentegrens.\n\n - Onderzoek naar de huidige 10-6 lijnen om bestaande bedrijven wijst uit dat het mogelijk is de 10-6 lijnen binnen of vlak rondom het bedrijf te leggen. Een voorbeeld daarvan is de 10-6 rondom de MOT, een EVR plichtig bedrijf met veel grote \"gevaarlijke\" opslagtanks. Dat houdt in dat het ook mogelijk moet zijn de VC dichter op de te ontwikkelen bedrijfslocaties te situeren. Het bevoegde gezag (R\u2019dam/Provincie en Westvoorne) is immers vrij om te bepalen hoe groot of hoe klein die VC is, mits hij maar niet kleiner dan de 10-6 lijnen rondom de bedrijven is die binnen de VC gelegen zijn.\n\n - Mocht zowel de aanleg van de duinenrij en de plaatsing van de VC op de 10-6 lijn van bestaande bedrijven onvoldoende soelaas bieden, dan moet eveneens overwogen worden bestaande bedrijven te verplaatsen/nieuwe bedrijven elders te huisvesten.\n\nSamenvatting:\n\n De PW stelt voor niet in te stemmen op de voorgestelde en aangepaste VC en daarvoor de reeds ingezette juridische procedure voort te zetten. De looptijd van de juridische procedure te gebruiken om \u2018er alsnog met het HbR uit te komen\u2019.\n\n Alle mogelijke opties te onderzoeken om de VC op of ten noorden van de gemeentegrens te leggen (aanleg duinenrij, verplaatsing bedrijven, verplaatsing VC naar de grens van de 10-6 lijnen van de individuele bedrijven).\n\n Na aanleg van de duinenrij dient vastgesteld te worden of de ligging van de VC op of Noordelijk van de gemeentegrens juist is. Is dat niet het geval dan moeten andere opties onderzocht worden.\n\n Bestaande en toekomstige bedrijven op de Hstrook en het Kterrein waar mogelijk te verplichten bbt+ innovatieve technieken te hanteren ter beperking van externe veiligheidsrisico\u2019s en structurele huidige en toekomstige emissies.,\n\nAlleen wanneer voornoemde zaken onderzocht worden en vervolgens dienovereenkomstig adequate maatregelen genomen worden om\n\n (a) de VC buiten de Westvoornse gemeentegrens te houden en\n\n (b) de emissies van de bestaande en toekomstige bedrijven binnen de wettelijk toelaatbare normen, zodat niets aan de huidige overlast van Westvoorne wordt toegevoegd of in andere woorden zodat de milieukwaliteit van Westvoorne niet verminderd wordt maar eerder toeneemt,\n\n zal de Partij Westvoorne tevreden zijn dat zij de belangen van de inwoners van Westvoorne in deze juist heeft behartigd. Nog korter samengevat, kunnen wij niet toelaten dat het leefklimaat van Westvoorne nog verder verslechtert dan de afgelopen 20 jaar het geval is geweest!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=351&terug=1", "body": "Beleid maken en uitvoeren vanuit een breed gedragen visie is voor de Partij Westvoorne van groot belang en een vanzelfsprekende zaak. Of het nu gaat om ons landschap, de economie, recreatie, toerisme, onderwijs, zorg, jeugd of wonen, de Partij Westvoorne vindt niet dat er op elke gebeurtenis, omstandigheid of ontwikkeling ad hoc moet worden gereageerd.\n\nCommunicatie en burgerparticipatie\n\n Goede communicatie tussen de burgers en de overheid is een essenti\u00eble voorwaarde voor vertrouwen van de burgers in hun gemeentebestuur. Om het vertrouwen in het bestuur van Westvoorne te herstellen, dient er eerlijke en volledige informatie aan burgers gegeven te worden over voor hen belangrijke zaken. In begrijpelijke taal. Eerlijke communicatie met de inwoners over alles wat hen aangaat. Over wat goed gaat, maar ook over wat beter kan.\n\nDe Partij Westvoorne is blij dat burgerparticipatie intussen bij alle partijen op de politieke agenda staat, maar nog te vaak zien we dat burgers niet voldoende of veel te laat worden betrokken bij ontwikkelingen die hen direct aangaan. Ook zijn groepen burgers teleurgesteld afgehaakt, omdat ze zich uiteindelijk niet gehoord voelden. Het is van groot belang dat van tevoren duidelijk is, wat men kan en mag verwachten.\n\n Met alle nieuwe uitdagingen die op ons afkomen, moeten we als gemeente optimaal gebruik maken van de kennis en kunde van iedereen die in Westvoorne woont of werkt.\n\n Steeds vaker nemen groepen van burgers inititiatieven, bijvoorbeeld het openhouden van een school die eigenlijk moet sluiten, om de rol van de overheid over te nemen. De gemeente moet waar het kan dergelijke initiatieven ondersteunen, met raad en daad. We gaan graag in gesprek met andere partijen over toepassing van (elementen uit) kleine kernenbeleid.\n\nDe huidige \u2018nee cultuur\u2019 moet nog steeds veranderen in een \u2018ja cultuur\u2019. Ook in de afgelopen raadsperiode hebben we, onder andere in het handhavingsbeleid, weer kunnen zien dat de gemeente zich lijnrecht tegenover de eigen burgers opstelt. De Partij Westvoorne wil een constructieve opstelling naar de inwoners. Geen problemen cre\u00ebren, maar problemen oplossen. Samen.\n\nBestuurlijke toekomst en samenwerking\n\n De Partij Westvoorne gelooft in een zelfstandige gemeente Westvoorne, waar zaken op de vertrouwde schaal kunnen worden opgepakt en op een professionele wijze kwalitatief hoogstaand werk wordt afgeleverd. Het bestuur zo dicht mogelijk bij de burger, want groter is niet altijd beter. Voorwaarde voor het behoud van onze zelfstandigheid en eigen identiteit is een uitstekende samenwerking op beleidsmatig, organisatorisch en uitvoerend gebied. Daarbij moet worden uitgegaan van onze eigen kracht. Westvoorne moet zorgen dat het iets te bieden heeft en samenwerking moet worden gezocht op basis van wederzijds vertrouwen en respect. Samenwerking met andere gemeenten, binnen de Metropoolregio, op Voorne-Putten, maar ook met de eigen inwoners en ondernemers en natuurlijk binnen de eigen gelederen, tussen ambtenaren en bestuurders onderling.\n\n De Partij Westvoorne heeft aangetoond idee\u00ebn en oplossingen te kunnen en willen aandragen, zelfs als niemand wil luisteren. We zijn op de hoogte van de inhoud, creatief, bereid naar anderen te luisteren en oplossingsgericht.\n\nFinancieel beheer\n\n De gemeentelijke financi\u00ebn staan onder druk. In economisch mindere tijden is het van groot belang te weten waar je geld blijft. Heel veel geld is in de afgelopen jaren verdwenen, zonder dat Westvoornaars daarvoor iets terugzien in hun gemeente.\n\nDe Partij Westvoorne wil een transparant financieel beleid. Een college met de PW heeft niets te verbergen voor de inwoners. We moeten verstandig omspringen met gemeenschapsgeld en daar open en eerlijk verantwoording over afleggen.\n\n Ook in de afgelopen raadsperiode heeft de Partij Westvoorne zich verbaasd over de manier waarop in onze gemeente wordt omgegaan met aanbesteding en management van projecten. Door goed en professioneel projectbeheer kan veel geld worden bespaard. Een realistische weergave van financi\u00ebn en risico\u2019s zijn daarbij essentieel.\n\nDe Partij Westvoorne wil in 2014 en 2015 geen verhoging van het OZB-tarief en streeft naar verlaging. Dat is geen goedkope verkiezingsstunt, maar gewoon de daad bij het woord voegen. De Partij Westvoorne denkt dat als de rekening van fouten niet zomaar bij de burger neergelegd kan worden, dat een extra motivatie is om goed werk te leveren.\n\nWoningbouw\n\n Uitgangspunt voor het realiseren van bouwplannen in Westvoorne is de behoefte aan woningen en de haalbaarheid van plannen. Dat een goede en actuele woonvisie daarbij essentieel is, staat voor de Partij Westvoorne vast. Dat daarbij overlegd wordt met omringende gemeenten, maar ook met belanghebbende partijen zoals Onderdak Westvoorne en de huurdersvereniging, is voor ons vanzelfsprekend.\n\n De vraag naar betaalbare woningen is nog steeds groter dan het aanbod, maar we moeten ook vaststellen dat veel huizen leeg staan. Westvoorne heeft daarbij te maken met vergrijzing en krimp van de bevolking. De Partij Westvoorne ziet weinig in grote nieuwbouwprojecten, maar wel in nieuwbouw op beperkte schaal en het verruimen van de mogelijkheden om bestaande woningen om te vormen tot meerdere kleinere eenheden en geschikt te maken voor bewoning door meerdere gezinnen of alleenstaanden. Zo worden huizen die al lang op de markt zijn wellicht verkoopbaar. \n\n Bestemmingsplannen en vergunningen zijn een gereedschap bij het uitvoeren van je beleid. We streven naar duidelijkheid voor iedereen over wat wel en niet kan.\n\nEen ander voorbeeld van nieuw gebruik van bestaande gebouwen is de inrichting van gemeentelijke gebouwen die (deels) leegkomen als werkplek voor jonge starters en ZZP-ers. Een mogelijkheid om jongeren hier te houden of te krijgen en een manier om het economische leven in onze gemeente te stimuleren: Westvoorne Valley! Maar ook andere (maatschappelijke functies kunnen wellicht een onderdak vinden in gebouwen die straks leeg staan. De Partij Westvoorne vindt een doelmatig gebruik minstens zo belangrijk als de gemeentelijke financi\u00ebn.\n\nWoonbedrijf\n\n Na het debacle van \u2018de voorgenomen verkoop van het woonbedrijf\u2019 is op initiatief van de Partij Westvoorne een commissie Toekomst Woonbedrijf gevormd. Eerste stappen zijn gezet in de richting van een verantwoord en toekomstbestendig beheer van het gemeentelijk woonbedrijf.\n\n De Partij Westvoorne vindt dat het woonbedrijf geen melkkoe mag zijn van de gemeente of kan worden ingezet om projectontwikkelaars te helpen te dure woningbouwplannen alsnog haalbaar te maken. Dus geen tweede fase De Ruy bouwen ten koste van het woonbedrijf, als de eerste fase nog half leeg staat.\n\n Wat de Partij Westvoorne betreft, ontwikkelt het woonbedrijf zich in de komende jaren tot een zo veel mogelijk zelfstandig functionerend bedrijf binnen de gemeentelijke structuur, een betrouwbare partner in het zo goed mogelijk afstemmen van het woningaanbod op de vraag in onze gemeente. En daarbij natuurlijk ook als een uitstekende huisbaas.\n\nDecentralisaties\n\n De decentralisaties komen op ons af en vormen vooralsnog een grote bron van onzekerheid, vanwege de steeds veranderende condities. Dat er veel extra werk op de gemeente afkomt, dat voor minder geld gedaan moet gaan worden, is een feit. \n\n De Partij Westvoorne durft die uitdaging aan en wil graag samen met partners beleid ontwikkelen en uitvoeren dat past bij de gemeente Westvoorne. De opdracht en kansen liggen voor de gemeente in preventie en vroeg signaleren van problemen (was dat eigenlijk altijd al niet zo?!) Daar willen we op inzetten. We zien het als een kans, dat de zorg voor onze inwoners nog meer dan voorheen bij de gemeente komt te liggen.\n\nJeugd en onderwijs\n\n Het wordt nu echt tijd voor een integraal jeugdbeleid. We zullen beleid moeten ontwikkelen waarin de samenhang van zaken onderkend wordt en waarbij er oog is voor alle facetten van onze jeugd.\n\n De nadruk ligt op preventie. De Partij Westvoorne wil streven naar een gezond leer- en leefklimaat voor onze jeugd. Terwijl krimp van de bevolking, gepaard gaande met vergrijzing en een dalend geboortecijfer, een afname van het aantal leerlingen per school, leegstaande lokalen en soms zelfs sluitende scholen veroorzaakt, is de Partij Westvoorne van mening dat het hoog tijd is voor een brede school. Daarbij is het essentieel dat onder andere peuterspeelzaal, kinderopvang, scholen en CJG samenwerken en er ook ruimte is voor extra ondersteuning en aandacht voor kinderen die daar om verschillende redenen behoefte aan hebben.\n\n De Partij Westvoorne wil snel anticiperen op deze ontwikkeling, zodat grote problemen voorkomen kunnen worden en er optimaal kan worden ingespeeld op de nieuwe realiteit. Ons idee gaat, naast verbetering in samenwerking tussen de verschillende geledingen, uit naar een fysieke brede school in de kernen Oostvoorne en Rockanje, daarover zullen we snel in overleg treden met belanghebbende partijen.\n\nDe Westvoornse jeugd doet het over het algemeen prima, maar we mogen onze ogen niet sluiten voor problemen, zoals overlast, drank- en druggebruik, schooluitval, jeugdwerkloosheid. Waar preventie tekortschiet en daadwerkelijk problemen ontstaan, moeten deze worden aangepakt. Kinderen die op welke manier dan ook dreigen te ontsporen of tussen wal en schip raken, moeten worden ondersteund.\n\n Het vroeg signaleren en onderkennen van problemen is een voorwaarde voor succes, evenals het adequaat en kundig ingrijpen.\n\n Het toegankelijk maken of houden van sport en spel, muziekonderwijs en andere verenigingsactiviteiten voor alle kinderen en jongeren van Westvoorne draagt bij aan een goede ontwikkeling van onze jeugd. Initiatieven hierin en verenigingen moeten worden ondersteund. De Partij Westvoorne vindt het daarbij noodzakelijk dat de kosten van faciliteiten dragelijk blijven.\n\nZorg\n\n Bij het verlenen van zorg dient de menselijke maat richtinggevend te zijn. Op dit moment draait zorg om het financi\u00eble plaatje: \u2018Wat kost het, kan het niet goedkoper?\u2019 Daar moeten we vanaf. De vraag moet zijn: \u2018Welke zorg heeft iemand nodig.\u2019\n\n Natuurlijk heeft ook Westvoorne rekening te houden met de landelijke bezuinigingen. De gevolgen van de zogenaamde \u2018participatiemaatschappij\u2019 raken ook de burgers van Westvoorne. De gemeente zal alle zeilen bij moeten zetten, om de zorg die nodig is te kunnen blijven aanbieden. De Partij Westvoorne wil in samenwerking met partners creatieve oplossingen zoeken om de zorg in stand te houden.\n\n Het beschikbare budget moet zoveel mogelijk worden ingezet op de werkvloer en niet opgaan aan bureaucratie of management. Mantelzorgers moeten worden ondersteund en niet overvraagd. Vooruitlopend op nieuwe wetgeving wil de Partij Westvoorne nadenken en praten over de inzet van mensen met een bijstanduitkering bij het op peil houden van de zorg, in het kader van de tegenprestatie die straks mag/moet worden gevraagd.\n\nDorpskernen, natuur en landschap\n\n De drie kernen van Westvoorne hebben ieder een eigen profiel. Tinte is een lintdorp en de Partij Westvoorne wil toekomstige woningbouw aldaar laten aansluiten bij dat profiel. In Oostvoorne zijn de laatste jaren veel bouwwerken geplaatst met verschillende bouwstijlen. Middels een op te stellen architectuurnota willen we daar sturing aan geven. Tevens willen we het ondernemen stimuleren en de aantrekkelijkheid van het centrum van Oostvoorne vergroten door ruimere mogelijkheden voor winkels/horeca en parkeren.\n\n Het dorpscentrum van Rockanje moet nodig worden verbeterd. Voor de Partij Westvoorne zijn daarbij twee zaken richtinggevend: bouwen aan de \u2018Noordrand\u2019 waarbij de natuur van het meertje De Waal het dorp in wordt getrokken en de kerk weer het gezichtsbepalende bouwwerk in het centrum van Rockanje zal zijn, zoals dat hoort bij een dorp met karakter. We willen dit project middels een combinatie van winkels, horeca en bereikbare woningbouw vorm geven.\n\n De Partij Westvoorne wil graag in gesprek komen met de andere partijen over het kleine kernenbeleid, dat momenteel ook landelijk onderwerp van gesprek is.\n\nDe unieke duinnatuur van Westvoorne is het wapen om de oprukkende industrie van de Maasvlakte te weren. Behoud, versterking en uitbreiding van deze natuur zijn onze speerpunten. De gebieden die tegen de duinrand aanliggen kunnen verder ontwikkeld worden als natuur, waarbij natuurrecreatie een belangrijke financi\u00eble drager is. Dit kan in de vorm van natuurcampings en kleinschalige recreatie, zoals kamperen bij de boer.\n\n Een nieuw netwerk van wandel-, ruiter- en fietspaden kan worden aangesloten op bestaande paden om kilometers lange recreatieroutes te laten ontstaan. Zo zou het Laarzenpad van De Waal verbonden kunnen worden met de duinen en de dorpskernen.\n\nMilieu en duurzaamheid\n\n De negatieve invloed van de industrie op de Maasvlakte door licht, geluid, geur en neerslaande stoffen moet worden geweerd. Een natuurlijke barri\u00e8re in de vorm van hoge duinenrijen en beplanting aan de noordrand van het Oostvoornse Meer kan een oplossing zijn.\n\n Daarnaast zal Westvoorne strenger moeten optreden tegen het overschrijden van geluids- en veiligheidscontouren van het Havenbedrijf. De vastgelegde contouren en de demarcatielijn tussen de industrie en Westvoorne zijn wettelijk vastgelegd en dienen in acht genomen te worden. Bij overschrijdingen moet Westvoorne desnoods naar de rechter of naar Brussel. De Partij Westvoorne pleit hierbij voor samenwerking met omliggende gemeenten en milieuorganisaties.\n\nRecreatie en toerisme\n\n Het recreatieve karakter van Westvoorne wordt door velen als vanzelfsprekend gezien. De Partij Westvoorne gelooft in de mogelijkheden voor onze gemeente om zich binnen de regio en ver daarbuiten te profileren als recreatiegemeente en toeristische trekpleister, maar dat gaat niet vanzelf.\n\n De verdere ontwikkeling van kleinschalige recreatieve voorzieningen (B&B, kamperen bij de boer en natuurcampings) en, binnen de bestaande voorzieningen, van zakelijk toerisme is goed mogelijk. De toeristische mogelijkheden van \u2018Historisch Westvoorne\u2019 (scholing/excursies) dienen onderzocht te worden. \n\n Daarnaast is een kwaliteitsverbetering op de grote campings noodzakelijk. Mogelijk moet het karakter van de verblijfsrecreatie worden gewijzigd om onze kernen maximaal te laten profiteren van de aanwezigheid van toerist en recreant.\n\nDe Partij Westvoorne wil in de komende raadsperiode serieus onderzoek doen naar de mogelijkheden van een recreatiepark met centrale voorzieningen en vakantiehuisjes die gedurende het gehele jaar voor korte perioden worden verhuurd en wil graag snel in gesprek met partijen die hierin een rol van betekenis kunnen spelen, zoals ondernemers, de Metropoolregio, maar natuurlijk ook de eigen inwoners, om ervoor te zorgen dat onze gastvrijheid ook ten goede komt aan het woongenot van de Westvoornaars.\n\n Onnodig te zeggen dat niet alles aan ondernemers overgelaten kan worden. De gemeente moet meewerken en streven naar goede plannen, met breed draagvlak bij burgers en politiek, zodat niet iedereen na een jaar geknoei met lege handen staat.\n\n Daarbij kan het geen kwaad, eens te kijken hoe andere recreatiegemeenten dat doen.\n\n Een goed marketingplan voor ons toekomstige recreatieve profiel is volgens de Partij Westvoorne van essentieel belang. De VVV is een belangrijke partner en mag niet verder worden beknot of wegbezuinigd.\n\nIn de herfst van 2013 is een begin maakt met de ontwikkeling van een toekomstvisie op het badstrand in Rockanje. De Partij Westvoorne pleit voor een goede discussie en een gedegen plan, om te komen tot een breed gedragen visie, die mee zal helpen Westvoorne als recreatiegemeente echt op de kaart te zetten.\n\nGemeentelijke accommodaties\n\n De Meander, De Merel en De Man bieden onderdak aan veel verenigingen en evenementen, maar zorgen ook voor een jaarlijks tekort van anderhalf miljoen euro. Een punt van aandacht. De Partij Westvoorne wil de exploitatie van De Man in handen geven van een private partij. Uitbating door een commerci\u00eble partij maakt dat er niet langer sprake is van oneerlijke concurrentie met andere bedrijven in de gemeente, waardoor de exploitatiemogelijkheden aanzienlijk worden vergroot. Uiteraard zal een constructie moeten worden bedacht waarbij verenigingen worden ontzien en huurkosten niet nog hoger zullen worden. Uitbesteden van de exploitatie ligt voor de Meander en de Merel mogelijk ingewikkelder, maar zal ook zeker door de Partij Westvoorne worden onderzocht en besproken.\n\n Naast het terugdringen van de tekorten zien we hierin ook mogelijkheden om gebruik van de accommodaties en omliggende gebieden voor inwoners en bezoekers aantrekkelijker te maken. Wat te denken van een zomers terras op het dorpsplein in Oostvoorne, gezamenlijk gerund door De Man en de omliggende detailhandel?!\n\nDe Odiaan in Tinte is recent ook onderwerp van gesprek geweest. De Odiaan is aan een grondige renovatie toe, om dienst te kunnen blijven doen als multifunctionele accommodatie voor Tinte. De Partij Westvoorne vindt dat de fondsen voor een dergelijke renovatie in de gemeentelijke begroting moeten worden gevonden en dat zo snel mogelijk moet worden gestart met het toekomstbestendig maken van de Odiaan.\n\n Rekening houdend met de hoge kosten, demografische ontwikkelingen en het al bestaande aanbod van gemeentelijke accommodaties en de moeizame exploitatie ervan, ziet de Partij Westvoorne weinig heil in het nieuw bouwen van een accommodatie in Tinte. Daar moeten we eerlijk in zijn.\n\n Voor alle accommodaties geldt, dat gekeken moet worden naar de mogelijke uitbreiding van functies en combinaties van functies. De Partij Westvoorne wil streven naar maximaal gebruik van onze voorzieningen.\n\nOndernemen in Westvoorne\n\n Ondernemen is in eerste aanleg natuurlijk een zaak voor ondernemers, maar de gemeente speelt hierin een belangrijke rol. Ook hier geldt: meedenken in plaats van tegendenken, al dient de gemeente natuurlijk ook rekening te houden met andere dan de ondernemersbelangen. In de huidige economische situatie wordt een grote groei waargenomen van kleine bedrijfjes en activiteiten door ZZP-ers, de zelfstandigen zonder personeel. De Partij Westvoorne wil ruimte geven aan deze groep. Dat betekent een ruimhartig beleid ten aanzien van ZZP-ers en de vestiging van hun activiteiten. Iedereen heeft het recht zijn boterham te verdienen, zeker in deze onzekere tijden, en de gemeente moet hierin een ondersteunende rol spelen.\n\n De Partij Westvoorne vindt dat een goede prognose en analyse van de arbeidsbehoefte in onze gemeente essentieel is en zou moeten leiden tot een arbeidsplan dat op regelmatige basis geactualiseerd wordt.\n\nOpenbare orde en veiligheid\n\n Het zware vrachtverkeer van en naar de Maasvlakte met name via de Westvoorneweg moet uit onze gemeente geweerd worden.\n\n Met het oog op rampen dient een concreet ontsluitingsplan opgesteld te worden en burgers moeten goed voorgelicht worden over mogelijke gevaren bij rampen.\n\nDe veiligheidsfocus op Rotterdam heeft geleid tot een minimale en zelfs onvoldoende politiezorg in Westvoorne. Veel meer dan noodhulp en de inbreng van een enkele buurtagent is het niet. Daarom is een fundamentele discussie over en herori\u00ebntatie van de politiezorg in onze gemeente dringend gewenst.\n\n De Partij Westvoorne wil overleg met het havenbedrijf om samenwerking te onderzoeken op het gebied van ambulancezorg en EHBO. Daarbij kan onder meer gekeken worden naar de plannen voor het project de Nieuwe Dam aan de Zanddijk.\n\n Onnodig te zeggen dat deze punten vaak niet door de gemeente Westvoorne alleen kunnen worden opgepakt. De nadruk ligt op samenwerking en goed overleg.\n\nTot slot\n\n Als Partij Westvoorne hebben we een bijzondere eerste raadsperiode achter de rug. We hebben even moeten slikken toen we met man en macht buiten de coalitie werden gehouden. Hersteld van de schrik zijn we echter keihard aan het werk gegaan en de afgelopen vier jaar waren voor ons een zeer leerzame periode.\n\n We hebben ons best gedaan een bijdrage te leveren aan het bestuur door met goede plannen te komen of broodnodige verbeteringen voor de collegeplannen. College en coalitie hebben ons bijna voortdurend genegeerd. De onwil bij coalitie om iets aan te nemen van de oppositie heeft onze gemeente aantoonbaar geld gekost en problemen opgeleverd. Dat mag niet nog eens gebeuren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=352&terug=1", "body": "Bestuurlijke toekomst en samenwerking\n\n De PW gelooft in een zelfstandige gemeente Westvoorne, waar zaken op de vertrouwde schaal kunnen worden opgepakt en op een professionele wijze kwalitatief hoogstaand werk wordt afgeleverd. Het bestuur zo dicht mogelijk bij de burger, want groter is niet altijd beter. Dat vereist een uitstekende beleidsmatige, organisatorische en uitvoerende samenwerking, op basis van gelijkwaardigheid en wederzijds respect.\n\nWoningbouw\n\n Uitgangspunt voor het realiseren van bouwplannen in Westvoorne is de behoefte aan woningen en de haalbaarheid van plannen, vanuit een goede en actuele woonvisie. In overleg met omringende gemeenten, maar ook met belanghebbenden, zoals Onderdak Westvoorne en de huurdersvereniging. De PW ziet niets in grote nieuwbouwprojecten, maar wel in nieuwbouw op beperkte schaal en het verruimen van de mogelijkheden voor bestaande woningen.\n\nJeugd en onderwijs\n\n Er moet integraal jeugdbeleid worden ontwikkeld waarin de samenhang van zaken onderkend wordt en waarbij er oog is voor alle facetten van onze jeugd. De nadruk ligt op preventie. De Westvoornse jeugd doet het meestal prima, maar we mogen onze ogen niet sluiten voor problemen. Het is hoog tijd voor een brede school, waarbij onder andere peuterspeelzaal, kinderopvang, scholen en CJG aansluiten.\n\nZorg\n\n Bij het verlenen van zorg dient de menselijke maat richtinggevend te zijn. De gevolgen van de zogenaamde \u2018participatiemaatschappij\u2019 raken ook de burgers van Westvoorne. De PW wil in samenwerking met partners creatieve oplossingen zoeken om de zorg in stand te houden. Het beschikbare budget moet zoveel mogelijk worden ingezet op de werkvloer en niet opgaan aan bureaucratie of management. Mantelzorgers moeten worden ondersteund en niet overvraagd.\n\nDorpskernen, natuur en landschap\n\n De drie kernen van Westvoorne hebben ieder een eigen profiel, dat wil de PW respecteren.\n\n Het dorpscentrum van Rockanje moet nodig worden verbeterd. De PW wil bouwen aan de \u2018Noordrand\u2019 waarbij de natuur van het meertje De Waal het dorp in wordt getrokken en de kerk weer het gezichtsbepalende bouwwerk in het centrum van Rockanje zal zijn. We willen dit project middels een combinatie van winkels, horeca en bereikbare woningbouw vorm geven.\n\n De natuurlijke en cultuurhistorische waarde van ons landschap moet beschermd worden en moet richtinggevend zijn bij de verdere ontwikkeling van ons gebied. Vanuit die gedachte moet een structuurvisie worden opgesteld.\n\nRecreatie en toerisme\n\n De PW gelooft in de mogelijkheden voor onze gemeente om zich te profileren als recreatiegemeente en toeristische trekpleister, maar dat gaat niet vanzelf. Natuurrecreatie, kleinschalige recreatieve voorzieningen en zakelijk toerisme hebben groeipotentieel. De PW wil in de komende raadsperiode serieus onderzoek doen naar de mogelijkheden van een recreatiepark met centrale voorzieningen en vakantiehuisjes die voor korte perioden worden verhuurd.\n\n Een goed marketingplan voor ons toekomstige recreatieve profiel is volgens de PW van essentieel belang.\n\nGemeentelijke accommodaties\n\n De Meander, De Merel en De Man bieden onderdak aan veel verenigingen en evenementen, maar zorgen ook voor een jaarlijks tekort van anderhalf miljoen euro. De PW wil de exploitatie van de accommodaties, te beginnen met De Man, (deels) in handen geven van een private partij. Uitbating door een commerci\u00eble partij maakt dat er niet langer sprake is van oneerlijke concurrentie met andere bedrijven in de gemeente, waardoor de exploitatiemogelijkheden aanzienlijk worden vergroot. Uiteraard moeten verenigingen worden ontzien en mogen de huurkosten niet nog hoger worden. De Odiaan is aan een grondige renovatie toe. De PW vindt dat de gemeente hiervoor budget moet vrijmaken.\n\nOndernemen in Westvoorne\n\n De PW wil ruimte geven aan het groeiend aantal ZZP-ers en de vestiging van hun activiteiten. Westvoorne moet zich beter profileren als aantrekkelijke gemeente voor wonen, recre\u00ebren en ondernemen. Westvoorne zal nadrukkelijk aan de weg moeten timmeren op marketing-gebied. De VVV is daarbij een belangrijke partner en mag niet verder worden beknot of wegbezuinigd.\n\nOpenbare orde en veiligheid\n\n Het zware vrachtverkeer van en naar de Maasvlakte via de Westvoorneweg moet worden geweerd. Er dient een concreet ontsluitingsplan opgesteld te worden en burgers moeten goed voorgelicht worden over mogelijke gevaren bij rampen. De PW wil een fundamentele discussie over en herori\u00ebntatie van de politiezorg in onze gemeente. De PW wil overleg met het havenbedrijf om samenwerking te onderzoeken op het gebied van ambulancezorg en EHBO. De inzet van gemeentelijke BOA\u2019s moet worden beoordeeld op effectiviteit.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=355&terug=1", "body": "Dit Politiek Caf\u00e9 was het zevenentwintigste op rij sinds de Partij Westvoorne dit discussieforum op 26 februari 2011 in het Westvoornse leven had geroepen. Voor de zoveelste keer viel het op, dat er g\u00e9\u00e9n raadsleden van andere politieke partijen, g\u00e9\u00e9n ambtenaren, g\u00e9\u00e9n wethouders en g\u00e9\u00e9n collegeleden aanwezig waren.\n\nVoor fractie en bestuur van de Partij Westvoorne een enorme teleurstelling en voor Westvoorne in haar totaal uiteraard een zeer gemiste kans. Immers dit forum werd opgezet voor alle inwoners van Westvoorne met de bedoeling om gemeentebreed met elkaar van gedachten te wisselen over heikele of minder heikele onderwerpen. En wat had nou een betere basis kunnen zijn voor dit praathuis dan de door de inwoners van Westvoorne gekozen volksvertegenwoordigers, die bovendien allemaal heftig open communicatie en burgerparticipatie belijden.\n\nZelfs in dit zevenentwintigste Politiek Caf\u00e9, waarvoor als thema de, door de industrie ten Noorden van ons, veroorzaakte overlast in onze gemeente gekozen was, schitterde de zittende bestuursgarde werkelijk oogverblindend door afwezigheid. Je zou toch zeggen, dat dit de kans was geweest om even uit te leggen aan de inwoners van Westvoorne waarom, zoals nu de prognose is, de coalitieve meerderheid van de raad gesteund door het voltallige college, in de aanstaande raadsvergadering van 28 januari de ligging van de Veiligheidscontour op Westvoorns grondgebied en de daar onder geschoven boterzachte intentieverklaring, die zegt \u2018dat we zukke goeie vrienden zijn en dat alles wel goed zal komen, schatje\u2019, zal goedkeuren!?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=360&terug=1", "body": "Uit de gegevens van de Vereniging Nederlandse Gemeenten (VNG), (peildatum 31-12-2012) over de schuldpositie van de gemeente Westvoorne blijkt, dat sinds het aantreden van dit college die schuld toegenomen is met bijna 1500 euro per inwoner, hetgeen neerkomt op een totale schuldtoename van ongeveer 20 miljoen. Gemiddeld is er in Nederland sprake van een toename van \u20ac460 per inwoner. Waar al dat geld in onze gemeente aan uitgegeven is, is niet duidelijk. Daarvoor wordt er veel te veel met potten geld heen en weer geschoven. Zo werd de bodemloze glas-put bijvoorbeeld onder meer gedempt met geld van het woonbedrijf.\n\nWestvoorne prijkt nu op de schuldpositie-ranglijst van de VNG op plaats 401. Bij de laatste peiling stond Hendrik-Ido-Ambacht er het slechtst voor, op plaats 415, met een schuld per inwoner van \u20ac 4.906. Westvoorne zit daar met \u20ac 4.809 nog krap 100 euro onder. We lopen echter hard in op Hendrik, want het laatste jaar is onze schuld met \u20ac362 per inwoner toegenomen en stegen we van plaats 369 naar 401, terwijl de schuld van de Hendrikken slecht met \u20ac138 toenam.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=359&terug=1", "body": "Afgelopen zaterdag was de toekomstvisie van Partij Westvoorne weer even terug bij af. Het was immers allemaal begonnen in Olaertsduyn, tijdens de huiskamerbijeenkomsten aldaar van PW leden en betrokken burgers die wilden meepraten en meedenken over de richting die het met Westvoorne op moest.\n\nDe aanleiding toen was de aankondiging van de metropoolregio Rotterdam Den Haag, waartoe Westvoorne mogelijk zou gaan behoren. De PW omarmde dat idee, als een kans voor Westvoorne om in groter verband te kunnen samenwerken en om Westvoorne binnen die metropoolregio een groene factor van belang te laten zijn. Een samenwerking vanuit je eigen kracht als gemeente en zorgen dat je iets te bieden hebt. Dat is volgens de PW de manier om gerespecteerd te worden als samenwerkingspartner.\n\nTijdens eerdere bijeenkomsten over de metropoolregio en de toekomstvisie was al duidelijk geworden dat dit onderwerp leeft onder de Westvoornaars. De zaal in Olaertsduyn was dan ook afgeladen vol, bij de presentatie afgelopen zaterdag. \n\n Natuurlijk waren er vragen en opmerkingen en natuurlijk was er kritiek, maar iedereen was het erover eens dat er eindelijk een toekomstvisie op tafel lag waarmee Westvoorne aan de slag kan.\n\nGeen wet van Meden en Perzen, maar een goed doordacht en onderbouwd discussiestuk dat in de aankomende raadsperiode prima kan dienen om gezamenlijk de weg vooruit te vinden in Westvoorne. Zodat de ene ad hoc beslissing na de andere kan worden ingeruild voor goed voorbereid, breed gedragen beleid. Vanuit een visie waar we met zijn allen achter kunnen staan.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=361&terug=1", "body": "- een andere mening over een onderwerp is niet hetzelfde als een oordeel over een persoon\n\nDe PW is inhoudelijk sterk, betrokken en heeft grote inzet, maar doet er verstandig aan zijn werkwijze, \u2018verpakking\u2019 en \u2018toon\u2019 aan te passen. Dat is niet alleen prettiger voor iedereen, maar ook vruchtbaarder. Ook wordt het op prijs gesteld, als de PW wat meer zou bewegen in het informele circuit. Het werk van een raadslid speelt zich niet alleen af in de vergaderzaal. Wanneer de PW een gewaardeerde rol in het college wil vervullen, dan zal een meer gouvernementele opstelling nodig zijn.\n\nDe voorgaande alinea geeft een wat onevenwichtig beeld, omdat hier alleen op de PW wordt ingezoomd en niet op het functioneren en de kwaliteiten van de andere fracties. Dit is het gevolg van het feit dat de informatievragen gericht zijn op samenwerking met de PW. \n\n De PW is in het informatiegesprek terughoudend geweest in oordelen over andere fracties.\n\nDit is gebaseerd op de inventarisatie van de door partijen genoteerde programmatische verschilpunten in een samenwerking met de PW en onderwerpen waarop potentieel deelnemende partijen zich in een coalitieprogramma willen profileren.\n\nNa over bestuurlijke verbeterpunten te hebben gesproken is aan alle fracties gevraagd of zij in een coalitie met de PW zitting zouden willen nemen, eventueel met een of meerdere andere partijen, zowel op zakelijke als gevoelsmatige gronden.\n\nOnder deze voorwaarden is dit de best werkbare, stabiele en vruchtbare coalitie die met de Partij Westvoorne als grootste partij te vormen is.\n\nDe PW en GBW hebben dit beide niet uitgesloten, hoewel GBW de hierboven genoemde coalitie met uitsluitend de PW wel uitgesloten heeft. Deze coalitie wordt over het algemeen door de fracties niet wenselijk geacht. Inhoudelijk is dit ook niet nodig en getalsmatig zal dit een erg zware coalitie worden. De eenpersoonsfracties zouden er in zo\u2019n coalitie bekaaid van afkomen.\n\nDe VVD reageerde programmatisch voldoende basis te zien om deze coalitie te vormen, maar wilde eerst in een gesprek met de PW afspraken maken over de verbeterpunten, zoals die in het conceptverslag van mij zijn geformuleerd.\n\nBelangrijk voor de VVD was om hiermee tevens te onderzoeken, of het geschonden vertrouwen herstelbaar is. De PW heeft hiermee van harte ingestemd.\n\nOchtend:\n\n Onder leiding van mij heeft er een gesprek plaats gevonden tussen de PW en GBW om te pogen te lucht te klaren op een aantal door GBW genoemde kwesties, die in het verleden in de gemeenteraad hebben plaats gevonden, waarvan in de ogen van GBW de PW de veroorzaker was.\n\nTijdens het informatiegesprek op 21 maart is door GBW aangegeven nog geen antwoord te kunnen geven op de vraag, of er bij GBW principebereidheid is om met de PW een coalitie te vormen; daarvoor zou er eerst een gesprek moeten plaats vinden over een aantal hobbels, zoals dat werd genoemd. Na dit gesprek heeft GBW mij het antwoord op de vraag gegeven.\n\nD66 kan zich vinden in de rapportage en wil zich inzetten om een college te vormen met de PW en de VVD ziet programmatisch voldoende basis om deze coalitie te vormen, maar wil eerst in een gesprek met PW afspraken maken over de verbeterpunten, zoals die in het conceptverslag van de formateur zijn geformuleerd.\n\nIk informeer \u2019s morgens de fractievoorzitters van de overige partijen en de burgemeester per telefoon en per e-mail over mijn rapportage.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=365&terug=1", "body": "Bert van der Meij is 48 jaar en is al 20 jaar woonachtig in Rockanje. Na zijn HBO studie Sociaal juridischedienstverlening aan de Ichtus Hogeschool Rotterdam heeft hij de studie Bestuurskunde aan de Erasmus Universiteit voltooid. Vanaf 1989 is hij werkzaam geweest binnen verschillende gemeentelijke organisaties:", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=358&terug=1", "body": "Aangezet door alle raadsfracties, heeft het college aanvankelijk formeel geprotesteerd tegen deze ligging van de VC. Echter in vervolggesprekken tussen HbR en college plus individuele coalitieleden is middels een intentieovereenkomst door het HbR beloofd emissies terug te zullen dringen en is een compensatie van maximaal 8 ton euro aangeboden. College/coalitie hebben dit geaccepteerd ondanks de feiten dat de VC op Westvoorns grondgebied komt te liggen, de overlast in Westvoorne zal toenemen en de intenties om deze overlast terug te dringen geen enkele juridische onderbouwing kennen. De oppositiepartijen (PW en PvdA) vonden dat onvoldoende en stemden tegen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=382&terug=1", "body": "Nadat de Partij Westvoorne op dinsdag 19 mei in een extra coalitieoverleg het vertrouwen in de VVD als coalitiepartner opgezegd had, waarmee de coalitiebreuk een feit was, hebben GBW en PW in een aantal zeer goede en effectieve bijeenkomsten een nieuw coalitieakkoord opgesteld. Het resultaat ligt voor u op tafel. Dit akkoord zal verder concreet uitgewerkt worden in een collegeprogramma.\n\nWat mij tijdens de gesprekken die we met elkaar gevoerd hebben het meest opgevallen is, is ons enthousiasme om samen als twee lokale partijen aan het werk te gaan. We kunnen ons voorstellen dat men zich zal afvragen: \u2018Waarom nu wel en een jaar gelden niet?\u201d Het simpele antwoord is, dat daar dit jaar blijkbaar voor nodig was.\n\nOns coalitieakkoord, bestaande uit tien ambities, is vanuit een lokaal perspectief opgesteld. Dat wil zeggen dat onze gemeente, onze inwoners en onze leefomgeving centraal gestaan hebben. Ook in de toekomst, bij het nemen van besluiten, zal dat zo zijn. Wij zijn in de eerste plaats gekozen volksvertegenwoordigers van Westvoorne. Wij willen niet van bovenaf besluiten nemen, maar dat doen in samenspraak met onze inwoners. Daarvoor is goede, open communicatie en betrokkenheid van burgers bij het ontwikkelen van plannen nodig.\n\n\u2018Lokaal doen wat lokaal kan\u2019 zal in het kader van regionale samenwerking (die wij overigens van harte ondersteunen) en in het traject Voortaan Voorne, ons uitgangspunt zijn. Zorg dragen voor een zo effici\u00ebnt mogelijke gemeentelijke organisatie staat bij ons voorop, maar ook hier geldt dat er oog is voor de ander en dat er dus met zorg omgegaan zal worden met het personeel. Een gemeentelijke organisatie is geen commerci\u00eble instelling waarbij het maken van winst voorop staat. De belastinggelden die wij ontvangen behoren wij te besteden aan onze gemeente. Een gezond en transparant financieel beleid is de voorwaarde om daarin weloverwogen keuzen te kunnen maken.\n\nHet voor u liggende akkoord is in uitstekende sfeer tot stand gekomen, omdat beide partijen de visie delen dat het besturen van een gemeente gebaseerd moet zijn op verantwoordelijkheid en lokale betrokkenheid. Wij hebben er alle vertrouwen in dat wij dit coalitieprogramma de komende jaren succesvol zullen uitvoeren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=364&terug=1", "body": "Belangrijk daarbij is enerzijds het voorkomen van het schenden van de afspraken en anderzijds het bewaken van de gemaakte afspraken. Door op regelmatige basis, in de beginperiode zeker eenmaal per maand, met elkaar de onderlinge werkwijze te evalueren, wordt dit mogelijk. In een dergelijk fractie breed coalitieoverleg op betrekkingsniveau, staat niet de inhoud, maar de wijze waarop de coalitie samenwerkt centraal. Daarnaast zullen, zoals hierboven reeds aangegeven is, de drie fractievoorzitters de afspraken bewaken. Mochten de fractievoorzitters het onderling niet eens worden over het op de juiste wijze naleven van de gemaakte afspraken, dan kan extern advies ingewonnen worden.\n\nZoals in het verkennend overleg is vastgesteld, dient het ingebrachte voorstel van de fractie van de VVD tijdens het verkennend overleg van 26 maart jl., in 2 fasen te worden bezien.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=357&terug=1", "body": "Weet u wat er gebeurt als een kikker in een pan met heet water wordt gegooid? Hij springt er onmiddellijk uit.\n\n Maar weet u wat er gebeurt als een kikker in een pan koud zit en dit water wordt heel langzaam opgewarmd? De kikker blijft in de pan totdat hij dood is.\n\n Wij, als burgers van Westvoorne, zitten in een geluidspan. En we krijgen het ongemerkt steeds 'warmer'.\n\n De geluidsoverlast is in de loop der jaren ongemerkt toegenomen. 'Nu je het zegt, ja, er is inderdaad steeds meer herrie', hoor je veel mensen zeggen.\n\n Er wordt door het havenbedrijf wel iets aan beperking van geluidsoverlast gedaan. Maar dat is volstrekt onvoldoende.\n\n Er is echter technisch veel en veel meer mogelijk. Het kan niet zo zijn dat de mensen en de natuur in Westvoorne moeten opdraaien voor het provinciaal belang, net zoals de Groningers dat niet hoeven voor het nationaal belang.\n\nWat we niet moeten doen is zoete broodjes bakken met het havenbedrijf en ons laten afschepen met een fooi van 8 ton. We hebben niets aan intenties ... We hebben niets aan beloftes van inspanningen ...\n\n Dat werkte in het verleden niet (gezien de toename van de geluidsoverlast) en dat zal ook nu niet werken.\n\n Er moeten juridisch waterdichte afspraken gemaakt worden, concrete maatregelen genomen worden, duidelijke geluidsgrenzen afgesproken worden.\n\n De geluidsoverlast moet minder.\n\nStoere taal, zeggen sommigen, maar de realiteit is anders. Calimero zou zeggen: 'Zij, de provincie en het havenbedrijf, zijn groot en ik is klein'.\n\n De kans om bij de Raad van State of het Europese Hof in beroep te gaan wordt bij voorbaat als kansloos, tijdrovend en duur bestempeld.\n\n Maar heeft de gemeente Westvoorne niet ervaring met kansloze, tijdrovende en dure procedures, alleen dan t\u00e9gen de burgers?\n\n Kan het college dan nu \u00e9\u00e9n keer een procedure v\u00f3\u00f3r de burgers voeren?\n\nBovendien, zo kansloos is het niet. Van dichtbij maakte ik bijna 20 jaar geleden het volgende mee.\n\n Jeroen van den Berg, wonende op de grens van Bergschenhoek en Berkel, het tegenwoordige Lansingerland, is zo'n 'kansloze, tijdrovende en kostbare procedure' aangegaan.\n\n Wat was er aan de hand: De zogenaamde democraten van Bergschenhoek mochten 2000 woningen bouwen van de gemeente Rotterdam, maar dan moesten ze wel akkoord gaan met een halfverdiepte bak van de HSL, die tussen de dorpen Berschenhoek en Berkel zou worden aangelegd.\n\n Behalve veel extra geluidsoverlast betekende deze overeenkomst een onmogelijke brug van 5 meter hoog over het HSLtraject om beide dorpen te verbinden. Over koehandel gesproken! De gewone burgers moesten het maar slikken.\n\n Maar Jeroen van den Berg is, om een lang verhaal kort te maken, naar de Raad van State gegaan en uiteindelijk naar het Europese Hof en hij heeft het voor elkaar gekregen: de HSL is tussen de dorpen uiteindelijk geheel verdiept aangelegd!\n\n 1-0 voor Calimero!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=362&terug=1", "body": "Wim van Noord, oude gemeentesecretaris van buurgemeente Brielle, leidde de vele en intensieve formatiegesprekken tussen de vertegenwoordigers van PW, VVD en D66 en gezamenlijk werd een coalitieovereenkomst op hoofdlijnen, inclusief een interne samenwerkingsovereenkomst, opgesteld en overeengekomen. Drie wethouders traden naar voren, te weten, namens respectievelijk de PW, de VVD en D66, Bert van der Meij, Jan van Rij en Erik Mulder. Een portefeuilleverdeling tussen deze drie heren en burgemeester Peter de Jong kwam tot stand en nadat op woensdagavond 23 april in de Algemene Leden Vergaderingen van alle drie de partijen goedkeuring verkregen was, werd op donderdagmorgen 24 april de pers ingelicht over de stand van zaken: Westvoorne heeft een nieuwe coalitie die voornemens is de komende vier jaar in harmonie voor onze mooie gemeente aan de slag te gaan.\n\nIn het coalitieakkoord 2014-2018 \u2018Naar een sterke bestuurlijke toekomst\u2019 neemt zoals de titel aangeeft, de bestuurlijke toekomst van Westvoorne in al haar facetten een centrale plaats in. De doelstelling die de coalitiepartijen daarbij voor ogen hebben is een sterke gemeente Westvoorne, die vanuit een krachtige positie in staat is haar eigen toekomst vorm te geven. Daarbij zet de gemeente ook in op een verdergaande samenwerking, zowel intern als extern, op beleidsmatig organisatorisch en uitvoerend niveau. Waar het de externe samenwerking betreft, is de blik in het bijzonder gericht op de gemeenten op Voorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=384&terug=1", "body": "De Menselijke Maat\n\n\n\nInleiding\n\nHet was de Griekse filosoof Protagoras (481-411 v.C) die ergens rond het 450e jaar v. Chr. stelde: \u2018de mens is de maat van alle dingen\u2019. Een uitspraak die hem, vanwege goddeloosheid, verbanning uit Athene opleverde. \n\n\u2018De menselijke maat\u2019 is een uitdrukking die tegenwoordig weer veel gebruikt wordt en we worden er niet meer om verbannen, omdat we niet zoals Protagoras daarmee de mens boven de goden plaatsen, maar wij geven er mee aan dat wij niet willen dat systemen of computers in plaats van mensen ja of een nee zeggen.\n\nIn de bekende tv serie \u2018Little Britain\u2019 wordt dat prachtig uitgebeeld door de acteur David Edgar Walliams in the sketch \u201cComputer says no\u201d:\n\n\n\n\n\nDat het zo niet moet, is wel voor iedereen duidelijk maar helaas gebeurt het toch te vaak dat mensen in systemen vastlopen, terwijl dat niet zou gebeuren wanneer de menselijke maat richtinggevend en doorslaggevend zou zijn bij het nemen van beslissingen. Vanuit die gedachten willen wij hetgeen de afgelopen periode bereikt is en hetgeen wij in deze resterende raadsperiode nog willen realiseren, beschouwen.\n\n\n\nDe problematiek rond de enorme vluchtelingenstroom uit oorlogsgebied gaat niet aan Westvoorne voorbij. Dat mag ook niet. Waar de Nederlandse gemeenten gezamenlijk voor een opgave staan, kan het niet zo zijn dat een gemeente in goede doen als Westvoorne aan de kant blijft staan. De 10 extra woningen die Westvoorne aan statushouders biedt, lijken in het licht van de totale opgave een bescheiden bijdrage, maar betekenen ook extra druk op onder andere participatiebudgetten, wachtlijsten voor woningen en begeleiding. We zullen in Westvoorne gezamenlijk een extra inspanning moeten leveren, om ervoor te zorgen dat de nieuwe inwoners snel als dorpsgenoten kunnen meedoen en bijdragen aan onze samenleving. De recente discussie heeft ons geleerd dat goede informatie aan onze burgers hierbij van essentieel belang is.\n\nEen blik over de schouder en een blik vooruit\n\nIn het afgelopen jaar heeft de PW afscheid genomen van coalitiegenoot VVD, wat ook tot een afscheid van D66 heeft geleid. De twee lokale partijen Partij Westvoorne en Gemeentebelangen Westvoorne hebben elkaar gevonden in een nieuw gevormde coalitie in de gezamenlijke wens om Westvoorne vooruit te brengen, als zelfstandige gemeente. De fracties werken op een prettige manier samen, zonder achteruit te kijken en met respect voor elkaars kwaliteiten.\n\nWat is er bereikt en wat gaan wij doen op het gebied van financi\u00ebn en organisatie\n\nZorgdragen voor de menselijke maat binnen organisaties en systemen, betekent in de eerste plaats het gebruik van leesbare en begrijpelijke taal. \n\nDoor een begroting te maken op basis van beleidskeuzen, wordt duidelijk waarom er geld uitgegeven wordt. Tevens wordt daarmee voorkomen dat er onnodig allerlei potjes met gemeenschapsgeld gereserveerd worden voor \u2018je weet maar nooit\u2019. Om ervoor te zorgen dat ons gemeenschapsgeld goed ge\u00efnvesteerd wordt, zullen wij een amendement over investeringen in onze leefomgeving indienen.\n\nDe begroting is zeer goed leesbaar en er is door de focus op het collegeprogramma een duidelijke en overzichtelijke lijn aanwezig. Er is dan ook met betrekking tot het financi\u00eble rapporteringssysteem een enorme stap voorwaarts gemaakt. Daarnaast is de begroting niet alleen sluitend, maar is er voldoende financi\u00eble ruimte voor nieuw beleid. Ons weerstandsvermogen is uitstekend en laat daarnaast een verbetering tenopzichte van 2015 zien.\n\n\n\nMet \u2018Voortaan Voorne\u2019 is een eerste stap gezet richting een ambtelijke fusie tussenHellevoetsluis, Brielle en Westvoorne. \n\nWij zijn een voorstander van ambtelijke samenwerking en wij staan zeker niet negatief tegenover een ambtelijke fusie. Wij hebben echter wel een aantal kritische vragen gesteld bij de uitkomsten van het onderzoek \u2018Voortaan Voorne\u2019. \n\nSamenwerking met andere gemeenten is een manier om een aantal taken beter uit te voeren. Maar tot samenwerking zou pas besloten moeten worden wanneer heel duidelijk in beeld is wat de eigen kracht is, tot hoever die reikt en tot wat men niet zelfstandig in staat is. Veel gemeenten hebben daarom een \u2018Beleidsnota verbonden partijen\u2019 opgesteld. Westvoorne echter niet. Wij zullen daarvoor een motie indienen.\n\n\n\nWat is er bereikt en wat gaan wij doen op het gebied van zorg en welzijn\n\nDe participatiesamenleving vraagt van ons \u2018dichtbij de burgers\u2019 te staan en dat kan alleen als we hierin gestructureerd optrekken met inwoners, belangengroepen en professionals in onze gemeente. De Partij Westvoorne wil investeren in buurtnetwerken zodat mensen meer contact krijgen met elkaar. We zullen buurtinitiatieven steunen en daarvoor ruimte opnemen in de begroting. Nieuw mantelzorgbeleid wordt ontwikkeld en biedt kansen om mantelzorgers daadwerkelijk te ondersteunen. Mantelzorgers zijn vaak overbelast en de ervaring leert dat het moeilijk is om hulp te vragen. \n\nWe willen het mogelijk maken dat mantelzorgers bij acute problemen direct hulp kunnen inroepen en zonodig gebruik kunnen maken van een maaltijdvoorziening.\n\nEr moet een innovatief en ambitieus aanbod van activiteiten komen voor jongeren in Westvoorne, waarin ruimte is voor talentontwikkeling. Deze activiteiten moeten aangeboden worden door mensen aan wie jongeren zich kunnen optrekken en die tot de verbeelding spreken. Dit kunnen jongeren zijn en/of inwoners van Westvoorne die hun passie willen delen, we denken aan ICT, techniek, sport etc. De PW verwacht meer ambitie van het jeugdwerk op dit gebied en dient een motie in om het jeugdwerk een specifieke opdracht mee te geven.\n\nWe moeten ons bewust zijn van het feit dat er mensen met beperkingen wonen in onze gemeente en goed kijken naar de toegankelijkheid in de dorpen voor dorpsgenoten en bezoekers met een (visuele) beperking. Voor de inrichting van de tweede fase Ruy zullen wij hierover een motie indienen op basis van de richtlijnen van agenda 22, maar u zult begrijpen dat wij dezelfde toegankelijkheid willen in onze gehele gemeente, dus bijvoorbeeld ook bij de ontwikkeling van de Drenkeling.\n\n\n\nWat is er bereikt en wat gaan wij doen op het gebied van Ruimtelijke ordening\n\nEen belangrijk bestuurlijk uitgangspunt van de Partij Westvoorne is dat plannen ontwikkeld moeten worden op basis van een visie. Daarom is er de eerste jaar van deze raadsperiode hard gewerkt aan het opstellen van visies. Dat heeft geresulteerd\n\nin het een visie voor de dorpscentra Rockanje en Oostvoorne, een woonvisie en een omgevingsvisie voor ons totale grondgebied. Op basis hiervan zijn vervolgens een aantal nieuwe projecten van start gegaan, een aantal reeds lopende projecten soms in gewijzigde vorm opgepakt en verschillende beleidsnota\u2019s opgesteld. Teveel om in deze enkele minuten spreektijd te behandelen, dus ik zal mij beperken tot het noemen van: de planontwikkeling van de twee brede scholen, regelingen met betrekking tot het gebruik van bijgebouwen en B&B, een gewijzigde afronding van de Ruy tweede fase, in samenwerking met burgers de ontwikkeling van Tintestijn en dievan het oude gemeentehuis Oostvoorne, de afronding van het slepende glasproject en een nieuw stedenbouwkundig plan voor de Drenkeling.\n\nVoor Westvoornse en met name voor de ambtelijke organisatie is dit een enorme hoeveelheid projecten tegelijkertijd, dat beseffen wij, maar aan de andere kant is Rockanje echt aan de beurt en is het noodzakelijk om zorg te dragen voor passende\n\nonderwijslocaties voor onze schoolgaande jeugd. Om dit alles op een zo kort mogelijke termijn te realiseren, zullen wij een amendement indienen waarmee voor deze projecten extra gelden beschikbaar gemaakt worden.\n\n\n\nTot slot\n\nMet deze begroting heeft het college de financi\u00eble onderbouwing voor het beleid van de komende vier jaar aangeboden. De raad is nu aan zet om daar kritisch naar te kijken. Wij hebben gemeend een aantal moties en amendementen te moeten opstellen, niet omdat wij de begroting anders niet goed zouden kunnen keuren, maar omdat wij van mening zijn dat er een aantal zaken moeten worden toegevoegd, er zo hier en daar meer ambitie getoond zou kunnen worden, sommige zaken sneller gerealiseerd zouden kunnen worden en andere om meer onderbouwing vragen. Hierbij dien ik onze moties en amendementen in. In onze tweede termijn zullen wij die nader toelichten.\n\n\n\nNamens de Partij Westvoorne dank ik u voor uw aandacht.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=356&terug=1", "body": "Westvoorne heeft tijdens de ontwikkeling van M 1 en 2 keer op keer kansen laten liggen. Dat die ontwikkeling op zich niet tegen te houden was, of we dat nu wel of niet gewild hadden, doet daarbij niet ter zake. Maar, we hadden op heel veel momenten heel veel meer gebruik kunnen maken van onze rechten in het algemeen op een schone omgeving en in het bijzonder van ons recht op compensatie. In de eerste plaats hadden we als gemeente moeten eisen, dat het Havenbedrijf Rotterdam(HbR) al haar bedrijven voortdurend dwingt om hun fabrieken te ontwerpen volgens bbt+ (boven beste techniek) innovatieve technieken en wel zodanig dat er voor elke emissie aan de wettelijke normen en regels wordt voldaan: geluid, fijnstof, stank, enz., enz. Verder hadden onze colleges en onze vertegenwoordigers in de raad ons leefgebied moeten beschermen d.m.v. compenserende maatregelen. Er hadden al heel lang geleden extra duinen, natuurgebieden en fysieke overlastwerende obstakels aangelegd kunnen worden door gebruik te maken van de momenten waarop instemming van onze gemeente noodzakelijk was voor de verdere ontwikkeling van het havengebied. Dan was Westvoorne nu inderdaad die prachtige groene oase binnen dat grote industri\u00eble complex geweest. Maar onze bestuurders lieten het afweten. Steeds weer.\n\nDit college en deze coalitie laten nu opnieuw een kans voorbij gaan om compensatiemogelijkheden af te dwingen. Zij nemen in ruil voor het instemmen met de ligging van de VC op Westvoorns grondgebied genoegen met een intentieverklaring waarin geen enkele harde afspraak is opgenomen, behalve dat bedrag van maximaal 8 ton. Nee, zij kiezen nadrukkelijk voor samenwerking op basis van vertrouwen. Ze gaan veelvuldig op bezoek bij het HbR in plaats van met hun burgers over deze nieuwe ontwikkeling te spreken. Ze leken de afgelopen maanden meer op vertegenwoordigers van het HbR dan op volksvertegenwoordigers. De coalitie heeft blijkbaar niet alleen een onvoorwaardelijk vertrouwen in de eigen wethouders (wat niet past bij hun wettelijke controlerende taak) maar ook een onvoorwaardelijk vertrouwen in de goede wil van het HbR waar het gaat om onze belangen terwijl het HB toch echt andere belangen zal moeten behartigen die dan van Westvoorne. College en coalitie weten zeker dat er uitsluitend afspraken op basis van vertrouwen met het HbR gemaakt moeten worden en dat er juist geen harde vooraarden door Westvoorne aan die afspraken gekoppeld moeten worden.\n\nVreemd, wanneer er afspraken met burgers of met bedrijven en ontwikkelaars gemaakt worden, worden er wel contracten voorzien van harde juridische voorwaarden en boeteclausules opgesteld, maar wanneer met het grootste bedrijf uit deze regio, het HbR, afspraken gemaakt worden, moet dat uitsluitend op basis van vertrouwen gebeuren.\n\n Het is spijtig dat zo weinig burgers op de hoogte zijn van hetgeen er nu weer te gebeuren staat. Dit was een goed onderwerp voor een burgerpanel geweest, maar dat had dan waarschijnlijk de gezellige onderonsjes met het Havenbedrijf verknoeid.\n\n De Partij Westvoorne zal zich als bestuurder anders opstellen. Niet vijandig, niet uit op conflicten, maar zakelijk. Op basis van onze taak het belang van Westvoorne te dienen en met begrip voor en kennis van het belang van het HbR.\n\n Helaas zullen de coalitiepartijen, voor wat vriendelijke intenties en maximaal 8 ton euro, instemmen met de ligging van de VC op het grondgebied van Westvoorne.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=383&terug=1", "body": "Voordat de gemeente de regie kreeg over de zorg werd er een beleidsstuk geschreven. Het was op dat moment een \u2018papieren tijger\u2019 waarvan iedereen benieuwd was of het in de praktijk zou uitpakken zoals het bedoeld was. We horen dagelijks in het nieuws dat mensen problemen hebben met het krijgen van de meest passende huishoudelijke hulp. Hoe gaat dit in Westvoorne? Er zijn bij de uitvoering van de WMO 14 bezwaarschriften ingediend na het beoordelen van 400 aanvragen. Mensen maken bezwaar, omdat ze vinden dat ze te weinig uren hulp toebedeeld krijgen. Alle bezwaarschriften hebben nog een herbeoordeling gehad en 1 daarvan is toegekend. Op verzoek van de Partij Westvoorne in de commissie Inwonerszaken van 8 oktober zal er in het voorjaar van 2016 een groot klanttevredenheidsonderzoek worden uitgevoerd waaruit zal blijken of onze burgers tevreden zijn.\n\nHet blijkt dat Westvoorne voor de gespecialiseerde jeugdzorg 52 procent boven budget zit. Het gaat over een miljoen euro. Dit komt doordat de zorgaanbieders geen privacygevoelige informatie willen delen met de gemeente en er daardoor geen indicatie afgegeven kan worden. Daardoor is het ook moeilijk te beoordelen of deze stijging van 52 procent van het budget structureel is of niet.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=385&terug=1", "body": "In de inleiding zal Rens van der Blom, initiatiefnemer en uitvoerder van het transformeren van het Oude Raadhuis tot een multifunctioneel centrum, vertellen wat er in dit opzicht tot nu toe gebeurd is en wat er nog te gebeuren staat.\n\nVerder zal er gesproken worden over de bouw van energieneutrale woningen in Westvoorne. De geplande appartementen aan De Ruy bijvoorbeeld zullen als \u2018nul-op-de-meter-woningen\u2019 worden neergezet. Ook voor bestaande huurders is een uitgebreid pakket aan energieverlagende maatregelen in voorbereiding: reeds in 2016 zal een eerste blok woningen in respectievelijk Oostvoorne en Rockanje omgevormd worden naar energieneutraal!", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=363&terug=1", "body": "Samen vormen burgers de samenleving. Gezamenlijk dragen zij ook de verantwoordelijkheid daarvoor. En van ieder van hen mag een bijdrage verwacht worden om die samenleving \u2013 in dit geval Westvoorne \u2013 leefbaar en veilig te houden. Dat vergt onderling vertrouwen; tussen burgers, tussen burgers en lokale bestuurders, maar ook tussen lokale bestuurders onderling. Deze laatsten zullen immers in gezamenlijk en goed overleg oplossingen moeten zien te vinden voor de maatschappelijke vraagstukken waarvoor de gemeente zich geplaatst ziet. Partij Westvoorne, VVD en D66 willen gemeente Westvoorne in de komende vier jaar voorbereiden op een sterke bestuurlijke toekomst.\n\nDeze coalitieovereenkomst is vervolgens in goede harmonie tot stand gekomen. Daarin wordt aangegeven waar de coalitie Partij Westvoorne-VVD-D66 zich in de periode 2014 -2018 voor zal inzetten.\n\nOm het vertrouwen in het bestuur van de gemeente Westvoorne te herstellen, wordt nog meer dan tot nu toe zorg gedragen voor een transparante, eerlijke en volledige informatiestroom richting de burgers over voor hen van belang zijnde zaken. Burgers moeten de gelegenheid krijgen om zich over beleidsvoornemens of nieuwe initiatieven uit te spreken. En ook waar het gaat om initiatieven van de burgers, dient het gemeentebestuur in een open communicatie en dialoog - waar het kan - deze initiatieven met raad en daad te ondersteunen.\n\nOm een sluitende (meerjaren-)begroting te realiseren zal o.a. de efficiency van alle uitvoeringstaken moeten verbeteren. Verzelfstandiging van deze taken, dan wel een vergaande samenwerking met andere gemeenten zal, in samenhang met sociale arbeidsparticipatie, in gang worden gezet.\n\nWaar het de externe samenwerking betreft, is de blik in het bijzonder gericht op de gemeenten op Voorne. Samenwerkingsverbanden in groter verband worden, wanneer de noodzaak daarvoor aanwezig is, echter zeker niet uitgesloten.\n\nOnderzocht wordt of er sprake is van een effectieve inzet van toezichthouders en handhavers. Uitbreiding van capaciteit vormt, indien de inzet en zichtbaarheid onvoldoende blijkt te zijn, een opgave binnen deze raadsperiode. Bovendien wordt bezien of de politiezorg afdoende is geregeld en of een politieservicepunt in Oostvoorne kan worden gerealiseerd.\n\nVerkeersonveilige situaties moeten worden voorkomen dan wel teruggedrongen, het laatste dan vooral door middel van het aanpassen van de infrastructuur. In het bijzonder het zware vrachtverkeer van en naar de Maasvlakte over de Westvoorneweg is een aanhoudende zorg.\n\nDe focus zal worden gericht op het ontmoedigen van zwaar en gevaarlijk vrachtverkeer op de Westvoorneweg, op het voorzien in goede en veilige fietsroutes, en het zorgen voor een goede verkeersontsluiting/-afwikkeling in en rond de kernen in Westvoorne. Het beheer en onderhoud van straten en pleinen, inclusief de voorziening in voldoende parkeermogelijkheden, dient op orde te zijn dan wel \u2013 waar nodig \u2013 te worden verbeterd.\n\nTer stimulering van de economie wordt \u2013 mede in relatie tot de economische ontwikkeling in het industriegebied - voor ZZP\u2019ers en overige ondernemers een zodanig voorwaardenscheppend beleid gevoerd, dat zij zich maximaal in hun bedrijfsontwikkeling kunnen ontplooien. Natuurwaarden worden meegewogen en zo mogelijk versterkt.\n\nNaast de opgaven om te zorgen voor kwalitatief goed onderhoud van de bestaande schoolgebouwen en de stimulering voor goed onderwijs wordt in deze periode vorm gegeven aan een \u2018brede school\u2019 in de kernen Oostvoorne en Rockanje. In ieder geval worden de locaties daarvoor zo spoedig mogelijk bestemd.\n\nHet streven is gericht op een gezond leer- en leefklimaat voor de jeugd. De Westvoornse jeugd doet het over het algemeen prima, maar problemen, zoals overlast, drank- en drugsgebruik, schooluitval en jeugdwerkloosheid vragen voortdurende aandacht. Het toegankelijk maken of houden van sport en spel, al dan niet in verenigingsverband, dragen bij aan een goede ontwikkeling van onze jeugd.\n\nWestvoorne is een goede voedingsbodem voor kunst- en cultuuruitingen. Leefgemeenschappen hebben belang bij het in stand houden van het lokaal en regionaal cultureel erfgoed. Om de aandacht daarop te vestigen is het nodig dat ook zo breed mogelijk uit te dragen. In dat kader worden lokale evenementen blijvend gestimuleerd, nieuwe evenementen waar mogelijk gefaciliteerd en wordt aangesloten bij evenementen, die in regionaal verband plaatsvinden. Particulier initiatief, gekoppeld aan expertise is daarvoor onontbeerlijk. Nadrukkelijk worden particulieren uitgenodigd initiatieven te nemen.\n\nMet het doel om drie vitale kernen (Oostvoorne, Rockanje en Tinte) te hebben en te behouden wordt een evenwichtig kernenbeleid nagestreefd, onder meer door dorpsvernieuwing en het behouden van de in die dorpen aanwezige voorzieningen, echter binnen het kader van de financi\u00eble mogelijkheden. De wijze waarop aan deze doelstelling vorm wordt gegeven wordt opgenomen in een op te stellen beleidsnotitie \u2018Kleine kernenbeleid\u2019. Hierin zullen de randvoorwaarden voor het waarborgen van de leefbaarheid in de kleine kernen ook voor de lange termijn worden vastgelegd.\n\nUit maatschappelijk oogpunt wordt onderkend dat de drie accommodaties De Man, de Merel en de Meander worden behouden. De exploitatie van die gebouwen, in handen bij de gemeente, drukt evenwel onevenredig zwaar op de gemeentebegroting. Een andere beheervorm in de vorm een verzelfstandiging biedt wellicht perspectieven en wordt daarom voorgestaan. In deze periode wordt onderzocht op welke meest effici\u00ebnte wijze daaraan vorm kan worden gegeven.\n\nDe gemeente zet in op (hoogwaardige) gebruiks- en verblijfsaccommodaties. Het streven is gericht op een opwaardering van de toeristische omgeving, zowel wat betreft de toegankelijkheid voor de toerist van het buitengebied, als het optimaal benutten van de toeristische kernen Oostvoorne, Rockanje en Tinte. Actief wordt meegewerkt aan het in \u00edn regionaal verband in de markt zetten van het merk \u2018Op Voorne\u2019.\n\nZorg voor het milieu is deze periode wederom een belangrijk thema, waarbij voor de gemeente een voorbeeldrol is weggelegd. Om het belang daarvan te onderstrepen wordt in college- en raadstukken specifiek het aspect \u2018duurzaamheid\u2019 genoemd.\n\nBij het opstellen van bestemmingsplannen wordt uitgegaan van zoveel mogelijk uniformiteit in opzet en voorschriften, en daarbij dan - zo mogelijk - in afstemming met voorschriften van bestemmingsplannen van omliggende gemeenten. Leesbaarheid, begrijpelijkheid en handhaafbaarheid in de praktijk staan voorop en zijn van meer belang dan \u2018dichtgetimmerde\u2019 bestemmingsplannen. Enerzijds zijn er de vastgestelde regels uit de verschillende bestemmingsplannen maar anderzijds vraagt de praktijk om flexibiliteit. Die flexibiliteit moet op basis van kennis en inzicht in de materie geboden worden.\n\nOp basis van een regelmatig bij te stellen \u2013 dat wil zeggen een actuele \u2013 woonvisie worden woningbouwplannen gerealiseerd. Uitgangspunten daarvoor zijn in elk geval, de uit een marktanalyse gebleken behoefte en haalbaarheid. Randvoorwaarde vormt de in regionaal verband gemaakte afspraken. Doelstelling is de aantrekkelijkheid van Westvoorne binnen de regionale woningmarkt verder te vergroten. Speerpunten daarbij zijn de huisvestingsmogelijkheden voor jongeren en het verder versterken van het wonen in een aantrekkelijke, groene omgeving.\n\nDat houdt in het bijzonder in dat het Woonbedrijf zich in deze collegeperiode ontwikkelt tot een zelfstandig functionerend bedrijf binnen de gemeentelijke organisatie.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=388&terug=1", "body": "Emma van Blom opende de bijeenkomst met te zeggen dat ze blij was dat onze eigen burgervader zich bereid had verklaard de inleiding van dit PCW te verzorgen. Ze stond even stil bij het bijzondere feit dat deze bijeenkomst, die zou gaan over het vertrouwen (of het gebrek daaraan) tussen twee groeperingen in onze samenleving, in de Trouwzaal van het Oude Raadhuis in Oostvoorne plaatsvond. Bovendien stelde zij vast, dat Peter de Jong als burgemeester \u00e9n professioneel mediator over alle benodigde middelen beschikt om een betoog te houden over de kloof tussen de burgerij en de politiek en dat zij het buitengewoon op prijs stelde dat hij zich bereid verklaard had om dit politiek caf\u00e9 in te leiden met een bespiegeling over het door David van Reybrouck geschreven boek \u2018Tegen Verkiezingen\u2019. Waar de heer de Jong aan toevoegde dat hij ook nog speciaal ambtenaar van de burgerlijke stand is\u2026\n\nDe daarop volgende presentatie werd in feite ademloos gevolgd door de aanwezigen. De enige onderbreking af en toe was een lachsalvo om een woordspeling of de verwijzing naar de democratie reddende mevrouw Jansen\u2026 De link naar de presentatie levert niet meer dan hoofdlijnen van hetgeen gezegd werd op. Echter, het is toch wel de moeite waard om hem even aan te klikken en te lezen, dat bijvoorbeeld het wantrouwen tussen burger en politiek wederzijds is en een evenwicht tussen legitimiteit en effici\u00ebntie een noodzakelijk iets is. Dat de sommige mensen als alternatieven voor de aan ons bekende democratie naar populisme, technocratie of directe democratie wijzen, maar dat deze om verschillende reden zeker niet voldoen. Dat onze verkiezingen wel een synoniem lijken te zijn geworden voor democratie: elke vier jaar effe snel stemmen en we hebben de democratie weer op orde\u2026 Dat sommige politici helaas een grote profileringsdrang hebben en dat de mix van grote belangstelling en een groot wantrouwen een explosieve is.\n\nIk begrijp dat het je niet allemaal zo heel veel zegt. Was dan toch even komen luisteren en meepraten. Het was echt een hoogstandje dit politiek caf\u00e9. Er viel iets te leren en aan de hand van concrete voorbeelden uit onze eigen lokale samenleving wist de aanwezige crowd zaken n\u00f3g inzichtelijker te maken. We zijn in Westvoorne wel op de goede weg was de mening van vele aanwezigen. De burgerij wordt uitvoerig bij het beleid maken en de besluitvorming betrokken. De focus ligt echt op het welzijn van onze gemeente.\n\nBen je nu benieuwd geworden naar de prestaties die door het huidige gemeentebestuur geleverd worden, lees dan eens even verder op deze website van de Partij Westvoorne (www.partijwestvoorne.nl) en verdiep je eens in onder andere de inhoud van de Omgevingsvisie of van het Landschapspark Westvoorne of in de Wapenfeiten. Op de website van de gemeente Westvoorne is ook het nodige te vinden en als je niet te veel wil zitten lezen, maar ook nog in beweging wil komen, woon dan eens zo\u2019n interessante raads- of commissievergadering bij op het gemeentehuis in Rockanje.\n\nZou je uiteindelijk toch nog kennis willen nemen van de afgelopen zaterdag gegeven presentatie, dan zou je natuurlijk altijd kunnen proberen de sprekerd ook eens in je eigen gelederen uit te nodigen. We zijn immers geen van allen ooit te oud om te leren\u2026 Mind you, ik ga natuurlijk niet over zijn agenda\u2026 Maar ik kan het welzeker heel erg aan bevelen.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=18&terug=1", "body": "Op vrijdag 20 november werd de exploitatieovereenkomst tussen Voorne\u2019s Plantenkwekerij B.V. en de gemeente Westvoorne ondertekend. Met deze overeenkomst zet Westvoorne weer een stap in het opruimen van verspreid liggend glas in het buitengebied. Zo verdwijnt er nog eens 4 ha glas en wordt voorkomen dat er 1,1 ha glas bij komt. Tegelijkertijd wordt het voor Voorne\u2019s Plantenkwekerij mogelijk gemaakt om naar Tinte te verhuizen. In eerste instantie zal een oppervlakte van 6 ha gerealiseerd worden met uitzicht op een extra 4 ha in de toekomst.\n\nTer compensatie van de schade, door de sloop van de kassen en andere opstallen, krijgen de eigenaren in totaal twintig compensatiewoningen toegewezen. Dertien woningen aan de Torenweg en zeven aan de Middelweg. De drie bestaande bedrijfswoningen van de eigenaren krijgen via de in te zetten bestemmingsplanwijziging een burgerbestemming.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=11&terug=1", "body": "Inleiding\n\n Iedere gemeente, hoe klein ook, moet beleid ontwikkelen op basis van een visie. Veel van de huidige Westvoornse problemen ontstaan, omdat er geen onderliggende visie bestaat of, zoals in het geval van de ontwikkeling van het dorpscentrum Rockanje, de bestaande visie\u201cRuim Rockanje\u201d niet als richtlijn gebruikt is geworden. Het resultaat daarvan is, dat er voortdurend ad-hoc besluiten genomen worden, zoals het plaatsen van een boom op het dorpsplein, omdat er al zolang beloofd is iets aan dat plein te doen, of het verkopen van een stuk duingebied, omdat het toevallig aardig wat geld opbrengt.\n\n Bij het opstellen van een gemeentelijke visie gaat het om een veelheid van vragen, antwoorden en gegevens, zowel op maatschappelijk als landschappelijk gebied. Alleen wanneer deze in samenhang met elkaar gesteld, gegeven en verwerkt worden, kan een goed onderbouwde toekomstvisie opgesteld worden, op basis waarvan richting gegeven kan worden aan toekomstige ontwikkelingen.\n\n In deel I van deze toekomstvisie wordt ingegaan op een aantal bestuurlijke, maatschappelijke en landschappelijke veranderingen, die leidend geweest zijn bij het opstellen van deze visie.\n\n In deel II wordt die toekomstvisie onder de naam \u2018Landschapspark Westvoorne\u2019 beschreven en in deel III wordt aangeven welke mogelijkheden er zijn om het Landschapspark te realiseren.\n\n1. Bestuurlijke veranderingen\n\n De afgelopen jaren is er veel gesproken over gemeentelijke herindeling. Door minister Plasterk werd de term \u2018100.000 plus gemeenten\u2019 gelanceerd, waarmee hij aangaf dat het minimale aantal inwoners van een gemeente 100.000 moest zijn. Na veel kritiek op dat idee werd het gelukkig weer afgevoerd, maar de discussie over gemeentelijke opschaling en herindeling is gebleven.\n\n1.1. Herindeling versus zelfstandigheid \n\n Volgens voorstanders van gemeentelijke opschaling en in ons geval herindeling, zouden alleen grote gemeenten in staat zijn op een goede wijze de extra taken in het kader van de decentralisaties uit te voeren. Dat werd met de invoering van de Wet maatschappelijke ondersteuning (Wmo) ook gezegd. Kleine gemeenten bleken echter heel goed in staat die wet naar behoren in- en uit te voeren. Zo ook de gemeente Westvoorne. Daarnaast hebben verschillende wetenschappelijke onderzoeken, ondermeer van de universiteit Groningen en Tilburg, uitgewezen, dat herindelingen niet kostenbesparend, maar zelfs over een periode van ongeveer tien jaar kostenverhogend zullen werken. Ook werd niet aangetoond, dat de bestuurlijke kwaliteit door herindeling zal verbeteren.\n\n Er zijn, volgens die onderzoeken geen noodzakelijke redenen aan te voeren om voor herindeling van kleine gemeenten te kiezen. Het is derhalve een kwestie van keuze.\n\n De Partij Westvoorne kiest op dit moment zeker voor een zelfstandig Westvoorne. Niet omdat Westvoorne het op dit moment bestuurlijk gezien zo geweldig doet, maar omdat wij er zeker van zijn dat Westvoorne alles in huis heeft om haar bestuurlijke taken goed te kunnen uitvoeren.\n\n1.2. Samenwerking op basis van kracht en kwaliteit\n\n Samenwerking met andere gemeenten is een manier om een aantal taken beter uit te voeren.\n\n Het samenwerkingsverband Voorne-Putten (SVP) bestaat al geruime tijd. Helaas heeft de recentelijk uitgevoerde bestuurskrachtmeting door BMC, waarin onderzoek gedaan is naar regionale bestuurskracht van de gezamenlijke gemeenten op Voorne-Putten (Bernisse, Brielle, Spijkenisse, Hellevoetsluis en Westvoorne) uitgewezen, dat het met die samenwerking droevig gesteld is. Dat kan en dat moet beter.\n\n Volgens de Partij Westvoorne is het grote manco bij het aangaan van intergemeentelijke samenwerkingsverbanden het ontbreken van duidelijke kaders. Er wordt geroepen \u2018we moeten samenwerken, want dat is beter\u2019. Er wordt echter nergens duidelijk gesteld waarom en in welk geval samenwerking beter is. De volgende simpele vragen worden niet gesteld:\n\n - welke taken gaan wij in samenwerking met andere gemeenten oppakken,\n\n - waarom is het beter om die taken gezamenlijk op te pakken,\n\n - welk doel wordt nagestreefd (kwalitatief en financieel),\n\n - wanneer moet dat doel bereikt zijn,\n\n - wie gaat wat doen om dat doel te bereiken?\n\n In plaats van het stellen van dergelijke vragen wappert de stuurgroep Voorne-Putten, bestaande uit burgemeesters en gemeentesecretarissen met een groot vaandel waarop staat \u2018samenwerking moet\u2019. De stuurgroep krijgt echter niets voor elkaar omdat, volgens de stuurgroep, iedere gemeente zijn eigen welvaren voorop stelt en omdat, alweer volgens de stuurgroep, dat niet zo zou moeten zijn.\n\n Dat laatste is heel raar. Natuurlijk komt een gemeente voor het belang van zijn eigen burgers op. Waarom zou men iets in samenwerking oppakken wanneer men daar slechter van wordt?\n\n Tot samenwerking moet pas besloten worden wanneer heel duidelijk in beeld is wat de eigen kracht is, tot hoever die reikt en tot wat men niet zelfstandig in staat is. Dan is duidelijk waarom er bepaalde zaken beter in samenwerking opgepakt kunnen worden. Vervolgens moeten die zaken dan duidelijk, kwalitatief, financieel en procedureel omkaderd worden.\n\n De Partij Westvoorne wil voor een aantal ambtelijke taken vaststellen of die wellicht beter in Voorne-Putten verband opgenomen kunnen worden. Dat zullen niet meteen alle taken zijn. Datzelfde geldt voor taken die nu nog bij de stadsregio ondergebracht zijn. Steeds moeten daarbij de vragen gesteld worden \u2018welke taken en waarom\u2019? Het is buiten kijf, dat de jeugdzorg eilandbreed opgenomen dient te worden, aangezien de problematiek van de jeugdzorg zelf gemeentegrensoverschrijdend is. Daarnaast heeft de provincie ons de opdracht gegeven het woningbouwprogramma eilandbreed op te pakken. Dat zal moeilijk zijn, omdat individuele gemeenten woningbouwprojecten zullen moeten inleveren.\n\nHet Rijk heeft, in verband met een \u2018ongewenste vierde bestuurslaag\u2019, besloten tot afschaffing van de stadsregio\u2019s, waaronder de stadregio\u2019s Haaglanden en Rotterdam. Deze regio\u2019s houden per 1 januari 2015 (of later) op te bestaan.\n\n De Metropoolregio Rotterdam den Haag is een reactie op dat Rijksbesluit. Ook andere grote steden (Amsterdam, Groningen, Utrecht, Almere) ontwikkelen voor hun eigen gebied een Metropoolregio. Omdat de gemeente Westvoorne binnenkort onderdeel zal uitmaken van de Metropoolregio, zal de toekomstvisie voor onze gemeente \u2018metropool-proof\u2019 moeten zijn. In hoofdstuk 8 van deel II wordt hier nader op in gegaan.\n\n2. Maatschappelijke veranderingen\n\n Westvoorne is geen eiland op zich. Er zijn daarom allerlei zaken van buiten de gemeente, die invloed hebben op de toekomst van onze gemeente. In dit hoofdstuk wordt ingegaan op deze invloeden.\n\n De hieronder genoemde lijst van maatschappelijke veranderingen is zeker niet compleet, maar is bedoeld om aan te geven wanneer binnen een gemeente maatschappelijke veranderingen optreden die van invloed zijn op toekomstige ontwikkelingen. Wanneer er bij het opstellen van een toekomstvisie voorbij gegaan wordt aan die veranderingen zal een visie onbruikbaar blijken en eerder een negatieve dan een positieve invloed op ontwikkelingen hebben.\n\n In deel II zal aangegeven worden op welke wijze in de geschetste toekomstvisie de invloeden van buiten opgepakt worden.\n\n2.2. Demografische ontwikkelingen\n\n Naast deze toename van kleinere huishoudens (kleinere gezinnen en alleenstaande jongeren en ouderen) staan demografische ontwikkelingen. Alle prognoses voorspellen dat het aantal inwoners in Westvoorne zal dalen. Voor heel Voorne-Putten moet uitgegaan worden van een bevolkingskrimp van 10 %. Er is echter tot 2020 nog wel sprake van een toename van het aantal huishoudens. Na 2020 zal ook in dat opzicht de dalende trend inzetten.\n\n Behalve bevolkingskrimp krijgt Voorne-Putten ook te maken met ontgroening en vergrijzing. Het spreekt voor zich dat deze demografische ontwikkelingen direct van invloed zijn op de woningmarkt en op de vraag naar de hoeveelheid en het type woningen waar Westvoorne behoefte aan zal hebben. Op dit moment, wanneer de verschillende gemeenten vasthouden aan hun huidige woningbouwprogramma, is er sprake van een groot overaanbod aan woningen. Gezamenlijk gaan die programma\u2019s uit van de bouw van 3.700 woningen terwijl er hooguit vraag zal zijn naar 1.300 woningen.\n\n De Partij Westvoorne hanteert hierbij de gegevens uit Stec Groep B.V. \u2018Brede Woningmarktverkenning Voorne-Putten\u2019 d.d. 5 december 2013.\n\n Een bijkomend probleem vormt het grote aantal leegstaande woningen. In Westvoorne staat op dit moment 10 % van alle woningen leeg.\n\n2.3. Dorpskernen, middenstand en koopgedrag\n\n Ons koopgedrag is aan het veranderen. Er wordt steeds meer online in webwinkels geshopt en we zijn minder afhankelijk geworden van het winkelaanbod in de directe omgeving. Was het een aantal tientallen jaren geleden nog gewoon dat een van de ouders geen baan had en daardoor meer tijd in de eigen woonomgeving doorbracht, zo is het nu gewoon geworden dat er tweeverdieners zijn. De dagelijkse boodschappen worden nu tussen de bedrijven door en het liefst in \u00e9\u00e9n keer in een grote supermarkt gedaan.\n\n Dat alles maakt het voor de middenstand in onze woonkernen steeds moeilijker om voldoende omzet te genereren. De voorspelde bevolkingskrimp komt daar nog bovenop. \n\n Leegstand van winkels is daar het directe gevolg van. Onze woonkernen zullen er door deze ontwikkelingen anders uit gaan zien. Anders is niet per se slechter, tenzij er door gebrek aan visie niets gedaan wordt aan de leegstand van winkels en woningen. Er zal gezocht moeten worden naar mogelijkheden om onze dorpen aantrekkelijk te houden. Het dorpse woonmilieu, waarover als een bijzondere, positieve eigenschap gesproken wordt, zal die bijzondere aantrekkelijkheid in de toekomst wel waar moeten maken. \n\n \n\n3. Landschappelijke veranderingen\n\n Ook de agrarische sector is aan het veranderen. De kleine, gemengde bedrijven zijn inmiddels zo goed als volledig uit het landelijke gebied verdwenen. De land- en (glas)tuinbouwbedrijven worden steeds grootschaliger en daarnaast krijgen de voormalige kleine bedrijven vaak een tweede leven als burgerwoning met hobbydieren of als semi professioneel bedrijf, zoals een boerderijcamping of een paardenpension.\n\n De oorspronkelijke, kleinschalige polders in Westvoorne hebben, gedeeltelijk door ruilverkavelingen, het karakter van grootschalige, open polders gekregen, zoals deze ook in andere gebieden in Nederland aanwezig zijn.\n\n In het binnenduinrandgebied, het gebied waarin ook de van oudsher aanwezige kleine, beschutte polders lagen en nog steeds liggen, heeft meer natuurontwikkeling plaatsgevonden.\n\n Ons natuur- en duingebied is, mede dankzij Europese regelgeving, grotendeels behouden gebleven. Onze stranden, hoewel ze er nog liggen en nog steeds de naam strand dragen, liggen nu ingeklemd tussen de Haringvlietdam in het zuiden en het Maasvlakte gebied in het Noorden. Op het kleine stukje open zee in het westen is zich een grote zandbank aan het vormen. Wat daar de gevolgen van zullen zijn voor ons strand is nog moeilijk te voorspellen.\n\n3.1. Industri\u00eble activiteiten en infrastructuur\n\n De grootste landschappelijke verandering in ons gebied wordt veroorzaakt door de ontwikkeling van de Rotterdamse haven. Dit is ook van grote invloed op de infrastructuur en met name op de verkeersbelasting van ons gebied. De Westvoorneweg, ooit bedoeld als een uitvalsweg en verbindingsweg tussen Rockanje en Oostvoorne, wordt nu ook druk gebruikt als doorgaande weg voor containervervoer vanaf de Maasvlakte richting het zuiden en vice versa. \n\n Door al het industri\u00eble vervoer over de weg en het toegenomen woon-werkverkeer van en naar het havengebied is er weinig ruimte meer voor toeristisch verkeer. Aangezien Westvoorne zich toch nog steeds graag als recreatieve gemeente verder wil ontwikkelen, zal er gezocht moeten worden naar andere vormen van toeristisch verkeer en vervoer.\n\nInleiding\n\n Om Westvoorne, als groene, landelijke gemeente aan de rand van het enorme, alsmaar uitdijende industri\u00eble havencomplex, toekomstbestendig te maken, zal gezocht moeten worden naar die ene bijzondere kwaliteit die Westvoorne haar eigen inwoners, haar toeristen, de Metropoolregio Rotterdam Den Haag en dat industri\u00eble complex te bieden heeft. We zullen moeten zoeken naar het \u2018unique selling point\u2019 (USP) van onze gemeente en naar de allesomvattende term waarmee alle kwaliteiten en toekomstmogelijkheden van ons gebied aangeduid kunnen worden.\n\n De Partij Westvoorne heeft gekozen voor de term \u2018Landschapspark Westvoorne\u2019 als USP van Westvoorne.\n\n Het Landschapspark Westvoorne omvat ons totale grondgebied. Daarin zijn vier typen landschap te onderscheiden:\n\n 1. dorpen\n\n 2. binnenduinrand (kleine poldertjes en natuurgebieden)\n\n 3. open poldergebied (ruilverkavelingsgebieden)\n\n 4. duinen, natuurgebieden en strand\n\n Van belang voor de toekomst van ons grondgebied is om voor deze vier typen vast te stellen welke eigenschap zij zullen moeten inbrengen om een bijdrage te leveren aan het Landschapspark als USP, binnen het grotere geheel van Voorne-Putten en het nog grotere geheel van de Metropoolregio Rotterdam Den Haag. Van belang daarbij is dat ons USP los moet staan van een onzekere bestuurlijke toekomst.\n\n1.1. Tinte\n\n Ons kleinste dorp, Tinte, is een lintdorp. Eventuele toekomstige woningbouw moet aansluiten bij dat profiel. Dat wil zeggen, dat niet gekozen moet worden voor de bouw van een extra woonwijk, vergelijkbaar met de Weidehof, maar juist voor lintbebouwing. Om van het dorp Tinte \u00e9\u00e9n geheel te maken en de noord en zuidzijde van het dorp ruimtelijk gezien met elkaar te verbinden, zou lintbebouwing, op zeer beperkte schaal en in aansluiting bij het agrarische karakter van het dorp, langs de Kade een goede mogelijkheid zijn. Daarnaast kan gedacht worden aan de verbouw van voormalige agrarische bebouwing, zodat deze geschikt gemaakt wordt voor bewoning van meerdere huishoudens. Wij denken dan met name aan woningen voor (jonge) starters en/of ouderen.\n\nTinte zal helaas, vanwege het gebrek aan leerlingen, de basisschool Tintestein moeten sluiten. Tintestein is een prachtig schoolgebouw, ontworpen door Tjeerd Kuipers. Tinte en Tintestein zijn het waard dat er gezocht wordt naar een nieuwe bestemming voor het schoolgebouw. Gedacht kan worden aan bijvoorbeeld atelierruimte in combinatie met tentoonstellingsruimte voor kunstenaars en architecten. Een dergelijk gebruik vergt veel minder aanpassingen aan het gebouw dan bijvoorbeeld de omvorming naar woningen.\n\n De Odiaan in Tinte is de afgelopen periode meerdere keren in commissies en raad onderwerp van gesprek geweest. De Odiaan is aan een grondige renovatie toe om dienst te kunnen blijven doen als multifunctionele accommodatie voor Tinte. De Partij Westvoorne vindt dat de fondsen voor een dergelijke renovatie in de gemeentelijke begroting moeten worden gevonden. Een andere mogelijkheid is subsidie bij de stadsregio aan te vragen zoals dat ook voor projecten in Oostvoorne en Rockanje gebeurd is. Waar het geld dan ook vandaan komt, er moet zo snel mogelijk worden gestart met het toekomstbestendig maken van de Odiaan.\n\n Voor alle accommodaties en dus ook voor de Odiaan, geldt dat gekeken moet worden naar de mogelijke uitbreiding van functies en combinaties van functies.\n\n De opdracht voor Tinte, als onderdeel van het Landschapspark Westvoorne, is zich als kleine kern binnen het grote agrarische landschap te profileren. In hoofdstuk 3 wordt ingegaan op het recreatief medegebruik van het agrarische gebied door aanleg van recreatieve routes. Tinte zou de uitvalsbasis van deze routes kunnen worden met bijvoorbeeld een fietscaf\u00e9, een B&B en een \u2018Camping municipal de Tinte\u2019.\n\nHet oudste deel van Rockanje is de Dorpsweg. Het dorp heeft zich in de loop der tijd vanaf de Dorpsweg verder uitgebreid. Het huidige dorpscentrum, van oudsher dus niet het centrum van het dorp, heeft echter de uitstraling van \u2018het hart van het dorp\u2019 nu meer dan ooit nodig. Het moet niet alleen een aantrekkelijk centrum worden voor de bewoners van Rockanje, maar ook voor toeristen. Rockanje heeft toeristen nodig om leegloop van winkels te voorkomen en omgekeerd zal Rockanje de toerist wat moeten bieden. Omdat het totale woningbouwprogramma van Westvoorne drastisch naar beneden bijgesteld zal moeten worden, moet bouwen aan de \u2018Noordrand\u2019 in combinatie met een grondige facelift van het dorpsplein prioriteit moeten krijgen boven alle andere bouwprojecten. Om Rockanje voor toeristen een aantrekkelijke plaats te maken, moet gebruik gemaakt worden van de natuurlijk schoonheid van het meertje De Waal. Dat kan door het dorpsplein richting De Waal te openen en \u2018het water naar het dorp toe te halen\u2019. Daarnaast moet de kerk weer een gezichtsbepalend bouwwerk in het centrum van Rockanje worden. We willen dit project middels een combinatie van winkels, horeca en woningbouw vorm geven. Om te zorgen, dat er sprake zal zijn van betaalbare huren voor ondernemers en bewoners moet onderzocht worden of het gemeentelijk woonbedrijf het project zelf kan ontwikkelen en zowel de bedrijfspanden als de woningen in de verhuur kan nemen.\n\n1.3. Oostvoorne\n\n Een van de oudste dorpsvormen van Zuidwest-Nederland is het ringdorp. Deze ontstonden tussen 950 en 1100. Hoofdkenmerk van dit type is de \u2018ring\u2019, de kom waaromheen de bebouwing gegroepeerd is. Oostvoorne is het enige voorbeeld van een ringdorp op Voorne-Putten. De voormalige kern van de heerlijkheid Voorne is zeker al v\u00f3\u00f3r de systematische bedijkingen uit de tweede helft van de twaalfde eeuw ontstaan.\n\n Mogelijk was de ring van Oostvoorne oorspronkelijk een plein met eromheen een aantal boerderijen. De kerk zou dan eerst later op dit plein zijn verrezen, waarmee de aanvankelijk open ruimte werd omgevormd tot kerkring. In de nabijheid bouwden de heren van Voorne bovendien hun burcht. (1)\n\n In Oostvoorne zijn de laatste jaren veel bouwwerken geplaatst met verschillende bouwstijlen. Volgens ons komt dat niet ten goede aan het eigen karakter van Oostvoorne. Om in dat opzicht in de toekomst sturing te geven aan bouwplannen zal er voor heel Westvoorne, zowel voor het buitengebied als de woonkernen, een architectuurnota opgesteld moeten worden.\n\n Oostvoorne en Rockanje moeten niet elkaars concurrent worden, maar moeten elkaar juist gaan aanvullen. Toch zal ook Oostvoorne in moeten zetten op toeristische ontwikkelingen, maar dan gericht op een andere doelgroep dan die van Rockanje. Zakelijk toerisme en een combinatie van recreatie en welzijn gericht op ouderen sluiten beide goed aan op het reeds bestaande profiel van Oostvoorne. Bij zakelijk toerisme kan gedacht worden aan het organiseren en huisvesten van seminars, en \u2018dagen in het groen\u2019.\n\n Een nieuw kuuroord met verblijfsaccommodatie zou prima passen bij het Oostvoorne van weleer. Bij nieuwe toeristische ontwikkelingen zal daarnaast altijd rekening gehouden moeten worden met mensen met een lichamelijke beperking. Dat geldt zeker voor de toegankelijkheid van onze duinen en het strand. Een \u2018elektrisch autostrand\u2019 voor minder validen of een strand dat toegankelijk is voor golfkarretjes zou, als vervanging van het oude autostrand, een prachtig initiatief zijn. Oostvoorne heeft al een mountainbikebaan maar nog geen rollator- of scootmobielbaan. \n\n De Man op het Dorpsplein zou veel meer dan nu een centrumfunctie moeten gaan vervullen. Dat kan alleen wanneer de exploitatie uit handen gegeven wordt aan een commerci\u00eble uitbater. Dan wordt het ook mogelijk daar een terras te realiseren en een Grand Caf\u00e9.\n\n (1) Zie Peter Don, 'Voorne-Putten,, Zeist 1992\n\n2. Binnenduinrand\n\n Het binnenduinrand gebied vormt de overgang tussen de grote polders landinwaarts en de duinen met daarachter het strand en de zee. Een gebied dat cultuurhistorisch van grote waarde is, omdat de geschiedenis van het ontstaan van het Hollandse cultuurlandschap nog steeds in de dijkpatronen en het krekenstelsel te zien is.\n\n Het landschappelijk en cultuurhistorische karakter van het binnenduinrandgebied biedt mogelijkheden op het gebied van ecotoerisme en excursies, zowel voor volwassenen als voor kinderen en jongeren. Door teveel te focussen op Westvoorne als strandvakantieoord worden deze mogelijkheden op dit moment te weinig gebruikt. Daarbij komt dat, hoewel de grote campings jaarlijks veel toeristen herbergen die onze stranden bezoeken, wij niet verwachten dat die groep kampeerders zich nog substantieel uit zal breiden. Wij verwachten eerder een grotere vraag naar kleinere kampeerfaciliteiten. Onze gemeente is bij uitstek geschikt is voor het kamperen \u2018bij de boer\u2019 en op kleine natuurcampings.\n\n Het thema \u2018Historisch Westvoorne\u2019 is een aantrekkelijk onderwerp voor excursies en werkweken voor scholen. Hiermee is een nieuwe groep \u2018toeristen\u2019 aan te trekken, die ook buiten de vakantieperioden van de verschillende verblijfsaccommodaties gebruik kunnen maken. De binnenduinrand, als uniek cultuurhistorisch erfgoed, waar geen schaalvergroting als gevolg van ruilverkaveling opgetreden is, is binnen het grote geheel van de Metropoolregio Rotterdam Den Haag een plaats om stil te staan bij het ontstaan van ons landschap, om terug te gaan naar een tijd zonder cijfers over economische vooruitgang en grote industri\u00eble belangen. Een plaats om even op adem te komen.\n\n3. Open poldergebied\n\n Tussen de 12de eeuw en de 18de eeuw zijn de polders in Westvoorne ontstaan. In het midden van de vorige eeuw heeft de schaalvergroting binnen de agrarische sector geleid tot ruilverkaveling. Daardoor is het grote open polderlandschap ontstaan met daarin de steeds groter wordende agrarische bedrijven. Ons agrarische landschap zal, door veranderingen in de agrarische bedrijfsvoering, blijven veranderen. Wanneer wij enerzijds de openheid van onze polders in stand willen houden en anderzijds de agrarische bedrijven mogelijkheden willen bieden om zich toekomstbestendig te kunnen ontwikkelen dan zal er duidelijke beleid opgesteld moeten worden met betrekking tot het gebruik van het agrarische landschap. \n\n Van belang voor het Landschapspark Westvoorne is de beleving van die grote, open ruimte. Het spreekt daarom voor zich, dat wat open is ook open moet blijven. Voor verdere verstedelijking van de poldergebieden is daarom in deze toekomstvisie geen ruimte. Om de beleving van het open polder gebied mogelijk te maken, moet recreatief medegebruik van het agrarisch gebied mogelijk gemaakt worden. Een voorbeeld van een dergelijk recreatief medegebruik is het \u2018Texel model\u2019 waarin boeren natuurbeheerders worden en agrarische activiteiten gecombineerd worden met de aanleg van houtwallen, wandel-, fiets- en ruiterpaden.\n\n In het Landschapspark wordt ruimte gegeven aan bedrijven, maar daarvoor wordt wisselgeld gevraagd in de vorm van recreatief medegebruik van werksporen en natuurbeheer in de vorm van bijvoorbeeld onderhoud aan houtwallen. In het Landschapspark zijn de agrarische bedrijven een \u2018open economie\u2019, ze zijn zichtbaar en gedeeltelijk begaanbaar. Ze worden daarnaast gekoppeld aan educatie door rondleidingen voor scholen te organiseren.\n\n4. Duinen, natuurgebieden en strand\n\n De duinen en de natuurgebieden met hun unieke en rijke vegetatie en meer dan honderd soorten broedvogels hebben een beschermde natuurstatus binnen Europa gekregen. Die beschermde status is voor Westvoorne van levensbelang. Want Europese regels zijn sterke wapenen in de strijd tegen de almaar uitbreidende industri\u00eble activiteiten van het Havenbedrijf en de milieu effecten daarvan op Westvoorne.\n\n Die prachtige natuur is er en laten we daar dus dankbaar gebruik van maken om het Landschapspark Westvoorne op de kaart te zetten. Door te zorgen voor goede recreatieve verbindingen, zowel wandel- fiets- scootmobielpaden als ruiterroutes, tussen de dorpen, het poldergebied, de binnenduinrand, de duinen en het strand, zal het hele grondgebied van Westvoorne gebruikt kunnen worden als Landschapspark.\n\nDe stranden van Rockanje en Oostvoorne zijn niet meer wat ze eens, voor de uitbreiding van de Rotterdamse haven en de aanleg van Maasvlakte 1 en 2, geweest zijn. Dat is een gegeven waar we mee moeten leven. Inzetten op de ontwikkeling van een badstrand lijkt om die reden niet een zinvolle exercitie. De concurrentie van de Zeeuwse stranden en die van Hoek van Holland is daarvoor te groot. Onze stranden zijn een aanvulling op en een onderdeel van het totale aanbod van het Landschapspark, waarin de beleving van de natuur in al haar verscheidenheid centraal staat. Daarom zullen onze stranden hun eenvoudige uitstraling moeten behouden. Een heerlijke plaats om het hele jaar door te wandelen en op mooie dagen van de zon te genieten.\n\n5. Wonen in het Landschapspark Westvoorne\n\n Westvoorne zal zich moeten profileren als de mooiste, beste leefomgeving binnen onze Metropoolregio. Een leefomgeving is meer dan een prettig huis. Het is ook de buurt, het dorp en de voorzieningen op het gebied van winkels, scholen, sport, recreatie en cultuur, zowel voor de jeugd als voor ouderen. De vraag is water moet gebeuren om deze totale leefomgeving, ondanks de bevolkingskrimp, de vergrijzing en andere maatschappelijke veranderingen, toekomstbestendig te maken.\n\n De vraag naar betaalbare woningen is nog steeds groter dan het aanbod, maar op dit moment staat ongeveer 10 % van de woningen in onze gemeente leeg. En zoals gezegd heeft Westvoorne daarbij te maken met vergrijzing en krimp van de bevolking. De Partij Westvoorne ziet daarom weinig in grote nieuwbouwprojecten, maar wel in nieuwbouw op beperkte schaal en het verruimen van de mogelijkheden om bestaande grote woningen om te vormen tot meerdere kleinere eenheden en geschikt te maken voor bewoning door meerdere gezinnen of alleenstaanden. Zo worden huizen, die al lang op de markt zijn, wellicht verkoopbaar. Daarnaast zouden ook kleine woningen samengevoegd kunnen worden tot \u00e9\u00e9n woning om op die manier te voldoen aan de vraag naar meer woonruimte.\n\n Kortom in plaats van bouwen, zal het moeten gaan om \u2018verbouwen\u2019 van de bestaande woonvoorraad, zowel van woningen in particulier bezit als van de woningen van het gemeentelijk woonbedrijf. Eventuele sloop van een aantal oude huurwoningen, geeft de mogelijkheid tot aanpassing van het huurwoningenbestand aan de huidige vraag naar een bepaald type woning.\n\n Met het woningbouwprogramma zal geanticipeerd moeten worden op de bevolkingskrimp en op de veranderingen met betrekking tot de samenstelling van de huishoudens. Het uitgangspunt voor het realiseren van bouwplannen in Westvoorne moet de behoefte aan woningen en de haalbaarheid van plannen zijn. Om deze behoefte te bepalen, zal er voorafgaand aan een woningbouwplan altijd een marktonderzoek uitgevoerd moeten worden door een daarvoor gekwalificeerd bureau. Een onderzoek, zoals dat bijvoorbeeld voor het bouwplan De Rots uitgevoerd is door een lokale makelaar, voldoet niet aan die eis.\n\n6. Ondernemen in Westvoorne Valley\n\n De toeristische mogelijkheden die hierboven geschetst werden, zijn voor een groot deel afhankelijk van investeringen van ondernemers. Dat geldt ook voor het aanbod van winkels en horecagelegenheden. Westvoorne heeft haar ondernemers hard nodig. De gemeente zal daarom ondernemers moeten faciliteren. Er zal ruimte geboden moeten worden aan zzp\u2019ers, aan het uitoefenen van beroepen aan huis en aan kleinschalige overnachtingsmogelijkheden aan huis, zoals hostels of een B&B.\n\n Het omvormen van bijzondere gebouwen binnen de bebouwde kom of van voormalige agrarische bedrijven in het buitengebied moet daarom, onder bepaalde voorwaarden, mogelijk worden. Daarnaast zou de gemeente zelf voor huisvesting van jonge ondernemers en zzp\u2019ers moeten zorgen.\n\n De gemeente Westvoorne zou, naar Amerikaans model, haar eigen, bescheiden, \u2018Westvoorne Valley\u2019 moeten cre\u00ebren, door in eventueel aan te kopen, leegstaande gebouwen kantoorruimte aan te bieden aan ondernemers, kunstenaars, architecten en zzp\u2019ers. Door die ruimte te bieden kunnen kunstenaars en ondernemers elkaar inspireren en heeft Westvoorne jonge ondernemende mensen iets te bieden.\n\n Tot slot wordt met deze huisvestingsmogelijkheden leegstand van gebouwen, een trieste aanblik in onze dorpen, tegengegaan.\n\n7. Onderwijs, zorg en welzijn voor jong en oud\n\n Het ontbreekt in Westvoorne aan onderwijsmogelijkheden na het basisonderwijs. Dat is een van de redenen dat jongeren voor hun vervolgopleidingen naar elders vertrekken. Zolang dat op Voorne-Putten is, blijven zij soms nog wel thuis wonen, maar veelal verlaten de jonge mensen na hun middelbare school Westvoorne. Mochten ze een paar jaar later terug willen komen dan blijkt dat, door te dure woningen, vaak onmogelijk. \n\n Omdat Westvoorne wel een grote groep ouderen telt en die groep in de komende periode zelfs groter zal worden, zou een middelbare opleiding zorg en welzijn, prima in onze gemeente passen. Naar jongeren, die opgeleid zijn in zorg en met name in welzijn voor ouderen, zal in de komende jaren steeds meer vraag komen. Ook op dit gebied kan de gemeente een bijdrage leveren. Naast gesprekken daarover te voeren met ouderen, mantelzorgers, ouderenbonden, onderwijsinstellingen en zorgaanbieders kan de gemeente zorgen voor zowel onderwijshuisvesting als voor studentenhuisvesting. Door een opleiding in welzijn voor ouderen te faciliteren, zullen niet alleen onze oudere inwoners een goed maatschappelijk leven kunnen leiden, ook als zij daarbij aangewezen zijn op hulp, maar het zal tevens het aantal jonge inwoners in onze gemeente doen toenemen.\n\n Niet alleen in Tinte, maar ook in de andere kernen, is er sprake van een terugloop van het aantal leerlingen. Samenwerking tussen en samenvoeging van scholen is daardoor noodzakelijk. Dat is echter niet genoeg. Wil Westvoorne ook voor jonge ouders en hun kinderen de plaats om te wonen zijn, dan zal er gezorgd moeten worden voor scholen, die veel meer te bieden hebben dan goed onderwijs. De school moet een plaats worden waar ieder kind van 0 tot 12 jaar een veilige plek heeft en waar het de hele dag kan verblijven. Waar gesport kan worden, waar onderwijs op cultureel gebied zoals muziek, dans, toneel en beeldende kunst gegeven wordt in combinatie met voor- en naschoolse opvang. Kortom, het moet een plaats zijn waar iedere ouder zijn of haar kind met een gerust hart achterlaat. Een brede school dus in de breedste betekenis van het woord. Dat zal jonge ouders eerder doen kiezen voor Westvoorne als veilige leefomgeving dan voor een stedelijk gebied met al zijn culturele aantrekkelijkheden. \n\n Om de ontwikkeling van de brede school nu echt in gang te zetten, moet daarvoor op zeer korte termijn een fysieke locatie, zowel in Rockanje als in Oostvoorne, bepaald worden. De vrijkomende locaties van de oude scholen moeten een herbestemming krijgen, bijvoorbeeld als kleine woningbouwlocaties of studentenhuisvesting of de gebouwen zelf moeten een andere bestemming krijgen. Misschien als locatie voor middelbaar beroepsonderwijs, zorg en welzijn.\n\n8. Bestuurlijke toekomst\n\n Of en hoe lang Westvoorne als zelfstandige gemeente zal voortbestaan, is op dit moment onduidelijk. Het is eveneens onduidelijk of de verschillende samenwerkingsvormen, zowel op Voorne-Putten schaal als op metropoolschaal, onze bestuurlijke kwaliteit positief zullen be\u00efnvloeden. Veel zal afhangen van de visionaire en bestuurlijke vermogens van onze bestuurders. \n\n Bij ieder toekomstig bestuurlijk model past echter het Landschapspark Westvoorne. Het heeft een intrinsieke waarde, die niet afhankelijk is van bestuurlijke veranderingen. Ons Landschapspark bestaat al en het zal blijven bestaan ook al zal dat gebied in de toekomst misschien een andere gemeentelijke naam gaan dragen of onderdeel uitmaken van het metropolitaanse landschap. De kwaliteit van ons gebied kan en moet alleen veel duidelijker onder de aandacht gebracht worden en veel beter benut worden.\n\n Westvoorne zal binnenkort onderdeel gaan uitmaken van de Metropoolregio Rotterdam Den Haag. De oprichting van die Metropoolregio is gebaseerd op de economische belangen en het grote geld van de Metropoolregio zal ingezet worden voor de zogenaamde \u2018pijlers\u2019 vervoer en economie. Ondanks pogingen van onder andere de gemeente Westvoorne zullen er vooralsnog geen gelden beschikbaar zijn voor de ontwikkeling van de \u2018pijler groen\u2019. Wel wordt in de visie van de Metropoolregio gesteld, dat groen, natuur en recreatiemogelijkheden belangrijke succesfactoren voor de ontwikkeling van de Metropoolregio zijn.\n\n Hoewel Westvoorne qua inwoneraantal (\u00b114.000) een kleine gemeente is, is het qua oppervlakte een van de grootste gemeenten binnen de Metropoolregio (97,52 km2). Ruimte is schaars binnen Nederland en zeker binnen de Metropoolregio Rotterdam-Den Haag. Dat maakt Westvoorne een belangrijke gemeente binnen de Metropool.\n\n Daarnaast wordt Westvoorne gekenmerkt door een heel divers landschap met de hiervoor beschreven polders, natuurgebieden, duinen en strand. In dat opzicht is het een uniek gebied. Dit unieke karakter is onmisbaar binnen de Metropoolregio. Het is het USP van Westvoorne, dat vooralsnog als economisch belang ingebracht zal moeten worden. Wij zullen zelf aan moeten geven wat wij de Metropoolregio te bieden hebben en welke rol wij daarin willen spelen. Dat is niet alleen voor de Metropoolregio van belang, maar er wordt tegelijkertijd mee voorkomen dat onze eigen identiteit binnen het grote geheel van de Metropoolregio verloren gaat.\n\n1. Het landschapspark Westvoorne als compensatiegebied\n\n Het Landschapspark Westvoorne heeft investeerders nodig en de industrie heeft compensatiegebieden nodig. Die twee noden kunnen gelenigd worden door zowel in Nederland als in andere Europese landen, het Landschapspark Westvoorne als mogelijk compensatiegebied onder de aandacht van de industrie te brengen. Niet om onze polders onderwater te zetten, maar om aan onze polders natuur toe te voegen. Het gaat dan om de aanleg van natuurlijke wandel-, fiets- en ruiterpaden op een zodanige wijze dat de oude polderstructuur van v\u00f3\u00f3r de ruilverkaveling weer zichtbaar gemaakt wordt en om, waar mogelijk, het herstel van ons krekenstelsel. Dit in combinatie met de aanleg van landschapseigen houtwallen (ter compensatie van CO2 uitstoot elders). Om de weidevogels weer ruimte te geven zouden kleine, onrendabele stukken grond als natuurlijke akkers benut kunnen worden.\n\n De compensatie binnen het Landschapspark Westvoorne moet gericht zijn op de ontwikkeling van natuur met recreatief medegebruik binnen het bestaande agrarische landschap. Het spreekt voor zich, dat om dit te kunnen realiseren overleg nodig zal zijn met de agrarische sector. Hun medewerking is noodzakelijk voor het welslagen van de ontwikkeling van het Landschapspark. Zoals reeds in hoofdstuk 3 gesteld werd, staat tegenover het recreatief medegebruik van agrarische grond de mogelijkheid voor agrarische bedrijven om uit te breiden naar een schaal, die voor een toekomstbestendige bedrijfsvoering nodig is.\n\n Naast de agrarische sector is de industrie, zowel in Nederland als in Duitsland, van belang. Bij eventuele industri\u00eble uitbreidingen moet het Landschapspark Westvoorne dan ook als compensatiemogelijkheid in beeld zijn. Enerzijds zal de gemeente daarom kennis moeten vergaren over regelgeving en richtlijnen in dit opzicht en anderzijds zal er gelobbyd moeten worden bij bedrijven, waarbij de eigen idee\u00ebn over het Landschapspark onder de aandacht gebracht moeten worden.\n\n3. Nieuwe bezoekers van het toekomstige Landschapspark Westvoorne\n\n Naast de reeds aanwezige toeristen, voor wie het aan te leggen Landschapspark een reden moet zijn om hier vooral te blijven komen, zal ingezet moeten worden op sportieve recreanten, op kinderen, op ouderen en op zakelijk toerisme. In het Landschapspark worden sport, recreatie en educatie gekoppeld. \n\n De sportieve recreant moet kunnen wandelen (met hond), fietsen, paardrijden, skaten, surfen, kitesurfen, duiken en golfen. Misschien kan hij\u2019s winters zelfs schaatsen op de aangelegde polderbaan, die vanuit het glastuinbouwgebied van energie voorzien wordt om het ijs in perfecte conditie te houden. Maar hij kan ook een dag naar de proeftuin gaan om \u2018jam uit eigen tuin\u2019 te maken.\n\n Ook kinderen kunnen van alle sportieve mogelijkheden gebruik maken en kunnen daarin ook les krijgen. Daarnaast is er een groot educatief aanbod in de vorm van excursies of activiteiten. Mogelijkheden in dat opzicht zijn excursies naar bijvoorbeeld de duinhuisjes, agrarische bedrijven en de Biber Bunker. Het ontstaan van het Hollandse cultuurlandschap is een uitstekend educatief thema voor jong en oud. Voor het organiseren van werkweken of schoolprogramma\u2019s is het Landschapspark daarom bij uitstek geschikt. Er zijn bovendien voldoende betaalbare overnachtingsmogelijkheden in een aantal, speciaal daarvoor omgebouwde voormalige agrarische gebouwen.\n\n Voor ouderen geldt, dat zij naast het sportieve aanbod, gebruik kunnen maken van een zogenaamd \u2018wellness\u2019 aanbod in het Wellnesspark, waar het vanzelfsprekend dag en nacht heerlijk vertoeven is. Het Landschapspark is bovendien heel goed begaanbaar voor mindervaliden.\n\n Zakelijk toerisme kan, naast het hierboven genoemde aanbod, gebruik maken van prachtige faciliteiten voor het houden van seminars en \u2018dagen in het groen\u2019 en dat op nog geen twintig minuten afstand van het industri\u00eble havencomplex Europoort en Maasvlakte 1 en 2.\n\n Voor de regio Rotterdam is het Landschapspark Westvoorne d\u00e9 plek voor dagrecreatie. Er zijn tal van actieve recreatiemogelijkheden, in combinatie met een prachtige landelijke omgeving, duinen en strand. Er zijn aantrekkelijke dorpen en het is mogelijk om gebruik te maken van het recreatieve vervoer over het water, zodat u met uw fiets van Rotterdam naar de \u2018halte\u2019 Landschapspark Westvoorne kunt varen.\n\nIn het Landschapspark worden vakanties voor ruiter en paard aangeboden, met de daarbij behorende overnachtingsmogelijkheden. Een Hippisch Centrum zou een goede aanvulling op het huidige aanbod kunnen zijn.\n\n Er zijn goede routes aangelegd, voorzien van \u2018aanlegplaatsen\u2019 en er zijn op centrale plaatsen parkeerplaatsen voor trailers. Deze centrale plaatsen, waar routekaarten verkrijgbaar zijn, kunnen ook door wandelaars en fietsers gebruikt worden. Er is ook even tijd voor de jaarlijkse controle bij de paardentandarts in een heuse bunker. Voor kinderen zijn er paardenkampen, waar paardrijles genomen kan worden en ook geleerd kan worden hoe paarden verzorgd moeten worden.\n\n Met uw hond op vakantie is geen enkel probleem in het Landschapspark Westvoorne. Er zijn voldoende hotels en vakantiebungalows waar u met uw hond welkom bent. Behalve op het strand, zijn er grote losloopgebieden en door houtwallen omsloten wandelpaden waar uw hond veilig en vrij is. Daarnaast worden er hondentrainingen gegeven en er is even tijd voor een hondenmassage bij \u2018De Gelukkige Hond\u2019. In het Landschapspark worden eveneens cursussen en opleidingen dierenverzorging gegeven.\n\n4. Bereikbaarheid\n\n De bereikbaarheid van Voorne-Putten is en blijft een groot probleem. In het kader van de ontwikkeling van de Metropoolregio Rotterdam Den Haag is een goede infrastructuur noodzakelijk. De aanleg van de Blankenburgtunnel zal zeker bijdragen aan een betere en snellere verbinding.\n\n Voor het welslagen van het Landschapspark Westvoorne is met name de bereikbaarheid van ons gebied voor toeristen van belang. Uitbreiding van de bestaande watertaxi vanuit Rotterdam, zodat via het Hartelkanaal naar Westvoorne gevaren kan worden, zou een geweldige verbetering betekenen. Een andere mogelijkheid is een aansluiting op de pont van Hoek van Holland naar de Maasvlakte. Een dagtochtje naar Westvoorne wordt zo, zonder daarvoor in de file te moeten staan, heel eenvoudig en leuk. Ook een schoolklas kan op die manier gemakkelijk een dagje naar Westvoorne.\n\n5. Beleid en communicatie\n\n Een aantal zaken op het gebied van communicatie is vrij eenvoudig te realiseren. Het gaat daarbij om goede bewegwijzering en communicatie over ons gebied, over onze natuur, onze verschillende landschapstypen, onze dorpen en over de reeds bestaande recreatieve mogelijkheden. Daarnaast zouden een aantal nieuwe activiteiten per direct opgepakt kunnen worden. Daarbij kan gedacht worden aan het organiseren van mountainbike wedstrijden en een jaarlijkse strandloop en het aanbieden van excursies rondom thema\u2019s die reeds aanwezig zijn in Westvoorne (agrarische sector, cultuurhistorie), in combinatie met educatieve en sportieve werkweken voor scholen uit de regio. \n\n Om het Landschapspark op de kaart te zetten, zullen er marketing en beleidsplannen opgesteld moeten worden die gericht zijn op verschillende doelgroepen (investeerders en gebruikers) en op de vier landschapstypen binnen het Landschapspark. Vervolgens zullen, door middel van een advertentiecampagne, de recreatieve mogelijkheden van het Landschapspark Westvoorne onder de aandacht van alle mogelijke ge\u00efnteresseerden, gebruikers en investeerders, gebracht moeten worden.\n\n6. Huiskamerbijeenkomsten Olaertsduyn\n\n Deze toekomstvisie is voortgekomen uit een lange reeks gesprekken tussen een groot aantal burgers, zowel leden als niet-leden van de Partij Westvoorne, gedurende een serie \u2018huiskamerbijeenkomsten\u2019 in de Huiskamer van het Conferentiecentrum Olaertsduyn naar aanleiding van de oprichting van de Metropoolregio Rotterdam Den Haag. Het thema tijdens de bijeenkomsten, waarvan de eerste reeds begin 2012 plaatsvond, was de positie van Westvoorne binnen de Metropoolregio. De leidende vragen tijdens de bijeenkomsten waren:\n\n - Wat heeft Westvoorne de Metropoolregio te bieden, waar kan het proces be\u00efnvloed worden en wat is een mogelijke bedreiging voor onze gemeente?\n\n - Hoe kunnen wij Westvoorne zo op de kaart kunnen zetten, dat de Metropoolregio ons nodig heeft en hoe voorkomen wij dat de eigen identiteit van Westvoorne verloren gaat?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=387&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=386&terug=1", "body": "De begroting 2016 is daarmee een mooi document geworden waarin we ruimte hebben gevonden voor onze ambities. Deels zijn die verwoord in het \u201cnieuw beleid\u201d en deels komen die tot uitdrukking in onze interpretatie en uitwerking van bestaand beleid zoals bijvoorbeeld ons sociaal, ruimtelijk en voorzieningen beleid. De \u201czachte lading\u201d van de 3D\u2019s, de Omgevingsvisie voor Westvoorne en onze inzet op de realisatie van toekomst-bestendige brede scholen zijn hier voorbeelden van. De komende jaren zullen we als college doorgaan om deze kwaliteit toe te blijven voegen aan onze mooie gemeente.\n\nDe begroting 2016 is ook het document geworden waarin we de trend om jaarlijks de woonlasten voor inwoners te laten stijgen hebben (kunnen) doorbreken. De gemeente Westvoorne is ten opzichte van haar omgeving, voor inwoners een relatief dure gemeente. De oorzaak ligt in het langdurig opeenstapelen van investeringen in het verleden. Met de begroting 2016 nemen wij afscheid van deze manier van werken. De komende jaren zullen wij het financieel beleid blijven richten op het niet langer laten stijgen van de woonlasten voor de inwoners.\n\nSamen werken aan Westvoorne is niet altijd eenvoudig. Recent, in september denk ik, hadden wij een raadsvergadering waarin de politieke partijen hier in de raad overduidelijk met elkaar van mening verschilden maar tijdens het debat ook naar elkaar konden en bleven lachen en luisteren. Dat was mooi om te zien en bracht m.i. energie voor iedereen. Inhoudelijke verschillen kunnen bestaan maar als de onderlinge verhoudingen dat kunnen hebben om het zo maar te zeggen, is dat alleen maar mooi, geeft het kleur.\n\nDe bijdrage van de fracties in de begrotingskrant vond ik in dat licht door de band genomen ook positief. Deels zeker ook kritisch, maar ambities werden herkend en voor een behoorlijk deel ook gezamenlijk beleefd. Een aantal fracties gaven zelfs ook aan dat de \u2018verschillen\u2019 tussen partijen in Westvoorne klein zijn. Deze begrotingskrant zo inhoud geven is goed, laat de inwoners zien wie we zijn en waar we als individuele partijen en als raad gezamenlijk voor staan. In mijn beleving ligt hier een uitnodiging om vooral te laten zien waar je voor staat en wie je bent. Dat voegt iets toe en laat inwoners ook zien waarom we er als bestuur zijn en hier als vertegenwoordigers zitten.\n\nBurgerparticipatie ligt ons, zeker als lokale partijen, nauw aan het hart. Het huidige beleid van de gemeente bied hiervoor een goede basis. Om het beleid door te ontwikkelen hebben we als college besloten om, in samenspraak met de raad, ambtenaren en inwoners, interactief uit te gaan werken hoe we ons beleid nog een stap verder kunnen gaan brengen. Dit traject zal uitmonden in een actieplan.\n\nWaar Maasvlakte 2 aanleiding is voor uitbreiding van bedrijventerreinen is zoals bekend regionaal afgesproken dat Kickersbloem 3 hiervoor bestemd is. Voor onze lokale bedrijventerreinen geldt dat er nog voldoende leegstaande ruimte is om de vraag op te vangen.\n\nDe suggestie dat Top Voorne betaald moet worden uit de bestaande inkomsten is een verrassende wijziging van het standpunt van de VVD. Het huidige voorstel is immers in de voorbereiding mede met hen zo voortvarend ontwikkeld en geaccordeerd. Maar goed, als coalitie PW-GBW handhaven we het uitgangspunt dat als er regionaal geld beschikbaar moet komen voor Top Voorne dit aanvullende gelden moeten zijn. De in aanleg sympathiek ogende suggestie vanuit PvdA om bepaalde groepen recreanten te ontheffen van toeristenbelasting kunnen we helaas niet opvolgen.\n\nBouwmogelijkheden in het buitengebied zijn o.i. primair gerelateerd aan het Glasproject wat wij inmiddels bijna afgerond hebben. Aanvullend zullen wij ook voor andersoortige agrarische bebouwing of aan panden met een bedrijfsbestemming die hun gebruik of bestemming (dreigen te) verliezen meewerken aan herontwikkeling. Aanvullend wordt ook de mogelijkheid voor het realiseren van nieuwe landgoederen ge\u00efntroduceerd. M.i. wervend nieuw beleid waardoor alternatieven ontstaan voor al aanwezige en toekomstige verrommeling. De kaders hiervoor worden vastgelegd in de Omgevingsvisie Westvoorne 2030 en de verdere uitwerking van de visie, o.a. in een beeldkwaliteitsplan. De rol van de gemeenteraad ligt in het vaststellen van deze kaderstellende documenten. U bent daar ruimschoots en vroegtijdig bij betrokken. De uitvoering ligt, zoals bekend en gebruikelijk bij het college.\n\nOok aan de projecten Noordrand/Dorpsplein Rockanje en Oude gemeentehuis Oostvoorne wordt voortvarend gewerkt. De eerste zal ik hopelijk is het eerste kwartaal 2016 aan u kunnen presenteren. De tweede hopen wij, de initiatiefnemers en het college, in december te openen. De directe omgeving van het gemeentehuis Oostvoorne zal in de lijn van de dorpsvisie Oostvoorne doorontwikkeld worden.\n\nHet levensloopbestendig maken van de bestaande woonvoorraad in Westvoorne is het komende decennium een belangrijk thema. Een eerste stap hiervoor is de introductie van de doorstroommakelaar vanuit de woonvisie die we dit jaar vastgesteld hebben. Doelstelling is de bewustwording bij particuliere woningeigenaren te stimuleren. Zowel om de eigen woning aan te passen om er zelf te blijven wonen als ook de courantheid van de woning op de woningmarkt te bevorderen. De inzet van WMO-middelen is alleen mogelijk o.b.v. een indicatie. Voor de woningvoorraad van de Woonbedrijf is de ambitie om woningen meer levensloopbestendig te maken opgenomen in het strategisch voorraadbeleid wat op korte termijn in het college zal worden besproken.\n\nZoals inmiddels ruimschoots bekend hebben wij u een sluitende begroting gepresenteerd. Zoals gebruikelijk maakt de inzet van reserves daar onderdeel van uit. Dit jaar is op dit punt echter geen ander beleidsuitgangspunt gehanteerd dan in eerdere begrotingsjaren. Wel is waar mogelijk gekeken of investeringen eerder afgeschreven konden worden. Het weerstandvermogen zal mogelijk komende jaren een ontwikkeling laten zien. Dat is ook logisch als je geld gaat investeren in projecten. Hiermee worden de middelen van Westvoorne ook ge\u00efnvesteerd in Westvoorne, dat lijkt ons een logische en goed te verantwoorden keuze. De jaarlijkse bijdrage vanuit het Woonbedrijf voor leefbaarheid is altijd tijdelijk van aard geweest vanuit de overtuiging dat hiermee een conjuncturele dip kon worden overbrugd. Nu de economie weer aantrekt, zal komende jaren zichtbaar worden hoe met deze tijdelijkheid in meerjarenperspectief omgegaan kan worden.\n\nDe positie van de gemeente Westvoorne binnen gemeenteschappelijke regelingen verder versterken, is altijd een nuttig streven. Over het opstellen van nader beleid hiervoor gaan we graag met u in gesprek.\n\nDe samenwerking in de MRDH krijgt momenteel langzaam inhoud door het invullen van de inhoudelijke agenda. Een van de zaken die daarbij speelt is dat onderwerpen zich niet altijd alleen laten vangen binnen economie of verkeer & vervoer. Er ontstaan natuurlijke verbanden, duurzaamheid is een voorbeeld daarvan. Wij volgen deze ontwikkeling met belangstelling en ervaren vooralsnog een meerwaarde van de MRDH voor Voorne-Putten.\n\nHet verkoopprogramma van het Woonbedrijf is uitermate succesvol verlopen. Momenteel wordt een tweede tranche voorbereid. Onderdeel van deze uitwerking is, dat in dit programma voorrangsregels worden opgenomen voor de secundaire doelgroep met een inkomen van ca. \u20ac35.000 tot \u20ac 45.000 per jaar. Hierdoor richt het verkoopprogramma zich op dezelfde doelgroep als die nu zoekt naar een huurwoning. Omdat de te verkopen woningen met koopgarant worden verkocht, blijven zij onderdeel van de sociale woonvoorraad en zijn zij voor deze doelgroep bereikbaar.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=389&terug=1", "body": "\u2018Het de laatste decennia gevoerde ruimtelijke beleid van zorg voor een open landschap met respect voor landschappelijke en natuurwaarden is onder het huidige bewind niet meer veilig\u2019. De heer Braat weet echter heel goed dat alle woningen die in de afgelopen periode in het landelijk gebied gebouwd zijn, het gevolg zijn van besluiten uit die laatste decennia. Er is door het huidige gemeente bestuur en dus door de huidige wethouder van de Partij Westvoorne geen enkel beleid ontwikkeld of toegevoegd waardoor er meer of grotere woningen gebouwd kunnen worden. Woningen konden en kunnen in het landelijk gebied gebouwd worden in het kader van:\n\nWij vinden het heel spijtig dat, hoewel wij uw bestuur uitgenodigd hadden voor ons Politieke Caf\u00e9, er niemand van het bestuur aanwezig was om deel nemen aan de discussie over het wonen in ons landelijk gebied. Nog spijtiger is het, dat de heer Braat het blijkbaar wel nodig achtte om daarover op deze negatieve manier te moeten schrijven.\n\n\n\nDit zo zijnde, vragen wij ons af of de gesprekken, die uw bestuur tegenwoordig op regelmatige wijze voert met onze wethouder over te ontwikkelen visies en beleidsvoorstellen, wel zinvol zijn. Uitgaande van wat uw secretaris over de Partij Westvoorne en haar wethouder schrijft, lijkt het ons logischer wanneer uw vereniging vrij en blij alle kritiek die zij op voorstellen en op onze partij heeft, naar buiten kan brengen, zonder daarbij gehinderd te worden door haar deelname aan het voortraject waarin die visies en voorstellen ontwikkeld worden. Aan de andere kant geloven wij, dat Westvoorne beter gebaat is bij een goede samenwerking tussen verschillende partijen. Daarom zouden wij graag met u willen spreken over het tot stand brengen van een voor beide partijen betere samenwerking.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=391&terug=1", "body": "- de gemeente Rotterdam in 2007 in \u2018Climate Initiative\u2019 de doelstelling opgenomen heeft om in 2015 de CO2 uitstoot met 50% te reduceren;\n\n- CO2-opslag niet leidt tot een vermindering van CO2 uitstootmaar tot een verplaatsing van CO2, waarbij tot op heden niet bewezen is dat CO2tot in de eeuwigheid in de zeebodem zal blijven zitten,", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=390&terug=1", "body": "Wij kunnen instemmen met het ingaan van dit vervolg traject t.b.v. het opstellen van het bedrijfsplan voor de AFO, maar wij willen, mede op basis van hetgeen wij gisteren van Berenschot en Proof over ons ambtelijke fusietraject meegekregen hebben, wel een aantal randvoorwaarden meegeven. Daarnaast willen wij nogmaals aangeven dat ook de communicaties met de burgers in het communicatieplan opgenomen moeten worden. Wij nemen aan dat de toezegging die we daarover in de commissie ontvangen hebben, staat.\n\n6. In het eerste deel van het proces moet een voorstel voor de betrokkenheid van de raden opgenomen worden voor het verdere proces en moet expliciet aangegeven worden welke analyses/welke keuzen in het vervolgtraject opgenomen zullen worden, zodat duidelijk wordt wat in het tweede en derde deel van het bedrijfsplantraject opgenomen en uitgewerkt wordt.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=19&terug=1", "body": "Het eerste onderdeel van het project \"Kreken Kweken\" is uitgevoerd: aan de Betjesweg in Hellevoetsluis is een ecologische zone van 240 meter lang aangelegd plus een kleine vispaaiplaats.\n\nHet project Kreken Kweken is een samenwerkingsproject van de gemeenten op Voorne-Putten, Waterschap Hollandse Delta en de voormalige Stadsregio Rotterdam. Het doel van dit project, dat in 2018 zal worden afgerond, is de oude kreken in ere te herstellen.\n\nIn de loop van 2016 zullen nog 4 deelprojecten worden uitgevoerd. Met deze nieuwe werkzaamheden zal in totaal 2,5 kilometer ecologische zone van gemiddeld 15 meter breed worden verwezenlijkt en 1 km laarzenpad. Ook is het plan twee zogenaamde \u2018stepping stones\u2019 van elk 0,5 hectare aan te leggen. 'Stepping stones' zijn kleine natuurgebiedjes die door verschillende diersoorten, wanneer zij migreren, gebruikt kunnen worden als tijdelijk leefgebied. \n\nDe gronden, waarop en ander uitgevoerd wordt, bevinden zich in de gemeenten Westvoorne, Brielle, Hellevoetsluis en Nissewaard.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=393&terug=1", "body": "En dat terwijl de gemeente Rotterdam in 2007 vastgelegd en beloofd heeft om in 2015 de CO2 uitstoot met 50% te reduceren. Die reductie gaan ze bij lange na niet halen. Erger nog, in plaats van 50 % minder CO2 uitstoot dreigt er een toename van 30 of 40 % CO2 uitstoot, ook met het ROAD project.\n\nJe zou dan nog kunnen aanvoeren dat het ROAD project een tussenoplossing is, om een beetje van de belofte van Rotterdam waar te maken, maar helaas is dat niet zo, omdat het project op z\u2019n vroegst in 2020 klaar zal zijn en de belofte van R\u2019dam voor die 2015 gold.\n\nCO2-opslag leidt bovendien zo wie zo niet tot een vermindering van CO2 uitstootmaar tot een verplaatsing van CO2, waarbij tot op heden niet bewezen is dat CO2tot in de eeuwigheid in de zeebodem zal blijven zitten\n\nAls tussenoplossing zou het, in plaats van het ROAD project, veel effici\u00ebnter zijn de beide installaties in deellast van maximaal 75 % te laten draaien, hetgeen dan zonder Rijkssubsidie per centrale een reductie van 25 % CO2 uitstoot geeft. Een reductie die morgen in plaats van pas in 2020 gerealiseerd kan worden.\n\n\n\nNa deze toelichting werd de motie na een korte schorsing van de raadsvergadering geamendeerd, in die zin dat het verzoek aan het college om verschillende acties te ondernemen, omgezet werd in de uitspraak van de raad dat zij, op grond van de vermelde overwegingen en meningen, bezwaar aantekent tegen de realisering van het Road project. Het is vervolgens aan het College van B&W om hieruit de noodzakelijke acties te distilleren.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=392&terug=1", "body": "Senioren die in Westvoorne een gemeentelijke woning huren, moeten sneller verhuizen naar een voor hen geschikte woning, zoals in de reeds bewoonde wijk 5 Bladeren in Oostvoorne. Een proef moet aantonen of een doorstroommakelaar die klus kan klaren.\n\nWestvoorne wil senioren in de badplaats helpen te verhuizen naar een levensbestendige, nieuwe huurwoning. Te veel ouderen in Westvoorne huren nu een gezinswoning die bij lichamelijke gebreken steeds minder geschikt is. ,,Als traplopen bijvoorbeeld een probleem is, blijkt een badkamer met toilet op de eerste verdieping niet echt ideaal,'' formuleert wethouder Bert van der Meij voorzichtig.\n\nWestvoorne realiseert zich dat veel ouderen niet zitten te wachten op een verhuizing. Toch wil de gemeente met senioren in gesprek over de mogelijkheden en onmogelijkheden van een andere woonomgeving. ,,Waarom kan zo'n gesprek niet gaan over de toekomst? Is het wel zo verstandig om over 5 jaar nog te wonen in het huis waar je nu woont?''\n\nIn eerste instantie gaat de doorstroommakelaar aan de slag bij de verhuur van 27 levensbestendige woningen aan De Ruy in Oostvoorne. Later kan de makelaar mogelijk aan het werk in de Rockanjese nieuwbouwwijk De Drenkeling. Werpt de proef vruchten af, dan wordt heel Voorne-Putten het werkterrein van de doorstroommakelaar. ,,De vier gemeenten op het eiland hebben doorstroming hoog op de agenda staan. Een gezamenlijke aanpak is logisch,'' aldus Van der Meij. Naast doorstroming hebben de vier gemeenten ook het plan om werk te maken van levensbestendige woningen in de particuliere sector. Westvoorne wil met een campagne de oudere huizenbezitter ervan doordringen dat het handig is om een woning tijdig aan te passen. De gemeente wil onder meer installatiebedrijven, de detailhandel, bouwmarkten en zorg- en welzijnsinstellingen bij dit plan te betrekken. Van der Meij: ,,We overwegen of we met aantrekkelijke financieringsvormen woningen levensloopgeschikt kunnen maken, zodat mensen er kunnen blijven wonen.''", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=399&terug=1", "body": "Met als basis de structuurvisie Glasherstructurering uit 2009 werkt de gemeente Westvoorne sinds enkele jaren gestructureerd aan de sanering van de ruim 30 verspreid in het buitengebied gelegen glastuinbouwbedrijven. Uitgangspunt in deze visie is, dat de verspreid gelegen bedrijven de keuze hebben hun activiteiten te verplaatsen naar het glastuinbouwgebied Tinte of hun glastuinbouwactiviteiten te staken.\n\nMet driekwart van de bedrijven zijn de afgelopen jaren afspraken gemaakt over verplaatsing of sanering. In totaal 23 daarvan hebben hun kassen (met een totaaloppervlak van fysiek 22 hectare), bedrijfsgebouwen, waterbassins en andere bebouwing inmiddels al gesloopt en ook de uitbreidingsrechten van deze bedrijven (het zogenaamde \u2018papieren glas\u2019 van bijna 29 ha) zijn \u2018gesaneerd\u2019.\n\nOp 20 juni 2016 is wethouder Bert van der Meij, in aanwezigheid van de betrokken tuinders, omwonenden, de betrokken projectontwikkelaar en toekomstige eigenaren van de nieuwe woningen symbolisch begonnen met de sloop van het kassencomplex aan de Heveringseweg 13 in Rockanje. Hiermee is het startsein gegeven voor een nieuwe ronde in de sanering van de verspreid gelegen glastuinbouwbedrijven in Westvoorne. Van de van de Provincie ontvangen ondersteunende subsidie van 3,5 miljoen euro is nog 0,5 miljoen euro over om deze nieuwe ronde uit te voeren en het zou dan ook zonde zijn om dit niet te gebruiken. Wethouder van der Meij geeft aan blij te zijn met deze stap: \u201cHet maakt zichtbaar dat er tegenwoordig goed wordt samengewerkt, tussen zowel tuinders onderling als tussen de overheid en tuinders, en dat daarmee resultaten worden behaald\u201d.\n\nDe bestaande kassencomplexen aan de Heveringseweg 13 en de Boomweg 3a, beide in Rockanje, en aan de Bollaarsdijk 6a in Oostvoorne worden gesloopt. De eigenaren van de drie glastuinbedrijven hebben hier gezamenlijk het initiatief voor genomen. Op het eerstgenoemde perceel aan de Heveringsweg komen dit najaar zes nieuwe, in een cluster gebouwde vrijstaande woningen, welke de financi\u00ebn genereren voor de sanering van alle drie de bedrijven. Op de locaties aan de Bollaarsdijk en Boomweg worden de kassen alleen gesloopt en komt dus, nadrukkelijk in het kader van het open houden van het landschap in het buitengebied van onze gemeente, g\u00e9\u00e9n nieuwe bebouwing. Het voor deze exercitie benodigde bestemmingsplan is inmiddels onherroepelijk geworden.\n\n\n\n\n\nTuinders die hun bedrijven niet willen be\u00ebindigen behouden in principe hun mogelijkheden om de bedrijfsvoering ter plaatse voort te zetten. Na afronding van deze huidige saneringsronde gaat het nog om acht bedrijven. Deze hebben een gezamenlijk areaal aan kassen van ongeveer 4 hectare en het daarbij behorende papieren glas van ruim 10 ha. De gemeente zal opnieuw met deze tuinders in gesprek gaan over de actuele en toekomstige situatie rond hun bedrijf.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=401&terug=1", "body": "Het Natuurfonds en het Leefbaarheidsfonds financieren projecten en initiatieven, die worden gerealiseerd in de gemeente Westvoorne en die het maatschappelijk belang dienen, van respectievelijk Natuurmonumenten/de Stichting Het Zuid-Hollands Landschap (als bijdrage aan verduurzaming en versterking van de natuurbeleving in het Natura 2000 gebied) en van inwoners en ondernemers (ter verbetering van de leefbaarheid in Westvoorne).\n\n\n\n\n\nEnergiemaatschappijen Nuon en Eneco zullen, zodra het windpark Slufterdam operationeel is (2018), jaarlijks geld in beide fondsen storten voor de duur van 15 jaar. Op deze manier profiteert Westvoorne toch nog mee van de nieuw te bouwen (en uiteindelijk niet tegen te houden) windmolens op de Slufterdam.\n\nOok de gemeente Westvoorne zal elk jaar, via de WOZ opbrengst van het windpark Slufterdam, een financi\u00eble bijdrage leveren. \u201cIk ben blij dat we met deze fondsen nieuwe investeringen kunnen doen in onze dorpen en onze natuur\u201d, aldus wethouder Bert van der Meij.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=395&terug=1", "body": "Graag wil ik jullie, namens onze fractie, wethouder en bestuur, nader informeren over de gevolgen van het besluit van onze coalitiegenoten om hun lidmaatschap van Gemeentebelangen Westvoorne op te zeggen en onder de naam Inwonersbelang Westvoorne verder te gaan. Deze informatie heeft even op zich laten wachten, omdat dat besluit ook voor ons een verrassing was en wij niet meteen wisten of en eventueel welke gevolgen dat voor de coalitie en dus voor de Partij Westvoorne zou kunnen hebben.\n\n\n\nAls eerste wil ik echter benadrukken dat noch de fractie, noch de wethouder, noch het bestuur, noch enig individueel lid van fractie of bestuur van de Partij Westvoorne iets van doen gehad heeft met het besluit van onze coalitiepartner. Alles wat daarover via de sociale media beweerd wordt, is verzonnen (om het toch maar netjes uit te drukken!). Dat er mensen zijn die dit soort verhalen bedenken, blijkbaar alleen maar om de Partij Westvoorne zwart te maken, is bijzonder kwalijk. Maar het is blijkbaar niet anders.\n\n\n\nBurgemeester Peter de Jong heeft voor de gemeenteraadsleden de wettelijke kant van de zaak uitgezocht. Zijn volledige uitleg vindt u Burgemeester Peter de Jong heeft voor de gemeenteraadsleden de wettelijke kant van de zaak uitgezocht. Zijn volledige uitleg vindt u op de PW website. In het kort komt het er op neer dat een complete fractie het recht heeft het lidmaatschap van hun partij op te zeggen en onder een andere naam verder te gaan. Ook een wethouder heeft dat recht en bovendien wordt een wethouder door de raad en niet door een partij benoemd. Wettelijk gezien heeft het besluit van onze coalitiepartner om verder te gaan onder de naam Inwonersbelang Westvoorne dus geen gevolgen, het mag gewoon. De politieke gevolgen zijn afhankelijk van het oordeel van de raad en in dit geval is natuurlijk vooral ons oordeel als coalitiepartner van belang. Wat voor ons telt, is dat het ons de afgelopen jaren duidelijk geworden is dat het functioneren van een coalitie afhankelijk is van mensen en niet van partijen. Wanneer mensen op een goede manier kunnen samenwerken, kan een coalitie goed presteren. En dat doen we op dit moment. Daarom willen wij graag de samenwerking met onze coalitiepartner voorzetten. Maar, uiteindelijk zullen onze leden in een Algemene Ledenvergadering daarover moeten oordelen. Tijdens de reeds aangekondigde Algemene Ledenvergadering van 2 juli aanstaande zal om de goedkeuring van de voortzetting van de huidige samenwerking gevraagd worden. Alle uitspraken die de wethouder en de fractie daarover voor die tijd zullen doen, zijn onder voorbehoud van die goedkeuring.\n\n\n\nDe vergadering van het Presidium van 25 mei aanstaande (aanvang rond 22.00 uur, dat wil zeggen volgend op de commissie Presentaties), is het eerste moment waarop in het openbaar over het onderwerp gesproken zal worden. Het staat als \u2018Recente ontwikkelingen bij Gemeentebelangen\u2019 op de agenda. Het Presidium is online te volgen via \u2018Raad in beeld\u2019, maar natuurlijk ook live op de tribune in de raadzaal.\n\n\n\nWij hopen jullie met deze brief iets meer duidelijkheid gegeven te hebben over wat de breuk binnen Gemeentebelangen voor de Partij Westvoorne betekent. Over de oorzaak van deze breuk kunnen we jullie niets vertellen, omdat dat een interne kwestie van een andere partij betreft.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=403&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=12&terug=1", "body": "3. Kan per kans aangegeven worden of deze binnen een ambtelijk samenwerkingsmodel gerealiseerd kan/zal worden, of op z\u2019n minst hoe groot de kans op realisatie van de benoemde kans is?\n\nIn Voortaan Voorne wordt onder 10, in het kader van waarborgen, wel aandacht gevraagd voor ambtelijke cultuurverschillen maar niet voor verschillen in de organisatiestructuren.\n\nOp dit moment is er een verschil in organisatiestructuur tussen Hellevoetsluis enerzijds en Brielle en Westvoorne anderzijds. Hellevoetsluis hanteert het regiemodel en Brielle en Westvoorne het \u2018traditionele\u2019 model. Dit verschil wordt nergens in Voortaan Voorne benoemd, terwijl met het voorkeursmodel, de ambtelijke fusie, \u00e9\u00e9n ambtelijke organisatiestructuur zal ontstaan. Voordat een eventueel (principe) besluit genomen kan worden over een nieuwe organisatiestructuur, zal duidelijk moeten zijn in hoeverre er te grote verschillen in opvatting over die organisatiestructuur bestaan.\n\n6. Waarom is het verschil in organisatiestructuur tussen Hellevoetsluis enerzijds en Brielle en Westvoorne anderzijds niet in Voortaan Voorne benoemd?\n\nIn de loop van de jaren zijn een aantal gemeentelijke taken binnen diverse samenwerkingsverbanden georganiseerd. Goede voorbeelden hiervan zijn de gezamenlijke sociale dienst van Brielle en Nissewaard en de ICT samenwerking van Brielle, Westvoorne en Nissewaard. In het rapport wordt de diversiteit aan samenwerkingsverbanden echter niet als een sterke oplossing beoordeeld.\n\nDe interviews laten \u2018beelden van medewerkers bij samenwerken\u2019 zien. Het is niet duidelijk waarop die beelden gebaseerd zijn en in hoeverre het om een algemeen of een zeer persoonlijk beeld gaat. Het is ook niet duidelijk welk beeld een probleem of een oplossing voor een probleem aangeeft. Welk probleem wordt bijvoorbeeld opgelost met de \u2018kans bij samenwerking\u2019 wanneer het beeld van de bijbehorende huidige situatie \u2018goed\u2019 of \u2018hoog\u2019 is?\n\nDe interviews geven geen duidelijk inzicht in de sterkte of de zwakte van een gemeentelijke organisatie doordat (zoals ook reeds onder II genoemd wordt) er slechts een lijst met kansen als uitkomst van de interviews genoemd wordt, waarbij sommige kansen zich blijkbaar ook voordoen wanneer het beeld van de huidige situatie heel goed is.\n\nIn het onderzoek wordt op meerdere plaatsen verwezen naar \u2018ervaringen in het land\u2019. Een onderbouwing daarvan, bijvoorbeeld in de vorm van een verwijzing naar een onderzoek, ontbreekt. Dat geldt ook voor de ervaring die ons leert dat een taakstelling bij ambtelijke fusies van 7-10 % haalbaar geacht wordt.\n\nHoewel aangegeven wordt dat matrix (10b) geen exacte wetenschap is, maar een beeld geeft van de score van de vier mogelijke vormen van ambtelijke samenwerking, wordt vervolgens de matrix wel gebruikt om aan te geven dat een ambtelijke fusie d\u00e9 best passende variant van ambtelijke samenwerking is. Ook hier wordt weer verwezen naar \u2018ervaringen in het land\u2019.\n\nDoordat het hele rapport tekort schiet op het gebied van deugdelijke onderbouwingen van hetgeen gesteld wordt en er op basis van beelden in plaats van op feiten conclusies getrokken worden, is het niet mogelijk de eindconclusie van het rapport, dat wil zeggen dat een ambtelijke fusie d\u00e9 best passende variant is, te delen.\n\n15. Kan, in de vorm van een SWOT analyse, aangegeven worden waar de sterkte of de zwakte (plus kansen en bedreigingen) van de drie gemeenten liggen?", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=411&terug=1", "body": "Asbest heeft zich na de brand van donderdag in Strijensas verspreid over een gebied van 12.000 vierkante meter. Dat bleek gisteren uit onderzoek van een gespecialiseerd asbestbedrijf, waarvan personeel met beschermende kleding meteen begon met het opruimen van de resten. De brand woedde donderdag in een aardappelschuur van agrari\u00ebr Leen Overwater aan De Lane. Het asbest is vooral terechtgekomen op grasland. Maandag moet uit onderzoek blijken of ook in de sloten asbest ligt. De gemeente heeft de buurtbewoners gisteren over het onderzoek en het saneren van het asbest ge\u00efnformeerd. \"Er staan wel woningen in de buurt van de aardappelschuur, maar de wind stond gelukkig richting de polder'', aldus wethouder Wilko van Tilborg, die gisteren een bezoek bracht aan de gedupeerde agrari\u00ebr. \"Het duurt nog wel een week om alle asbest op te ruimen.'' Op de 1.400 ton aardappelen in de schuur is ook asbest gevallen. Bekeken wordt nog hoe de aardappelen af te voeren. Onderzoek moet verder uitwijzen of de constructie van de schuur is aangetast. Overigens zijn alle wegen rondom De Lane en richting Strijensas weer toegankelijk.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=413&terug=1", "body": "De raad van de gemeente Westvoorne in vergadering bijeen op 1 november 2016,\n\n\n\noverwegende dat:\n\n- asbestvezels na langdurige blootstelling kunnen leiden tot levensgevaarlijke ziekten;\n\n- er in veel huizen en schuren gebouwd van voor 1994 nog asbest aanwezig is;\n\n- de overheid subsidie beschikbaar stelt voor het verwijderen van asbestdaken,\n\n\n\nis van mening dat:\n\n- het belangrijk is voor de gezondheid van de inwoners van Westvoorne om zoveel mogelijk asbest te verwijderen en daarmee preventief de kans om ziek te worden van asbest te vermidneren,\n\n\n\nverzoekt het college:\n\n- een pro-actieve rol te spelen bij het informeren, voorlichten, faciliteren en stimuleren van het opruimen van asbest door inwoners \n\n\n\nen gaat over tot de orde van de dag.\n\n\n\nPartij Westvoorne\n\nAlice Vermeer", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=402&terug=1", "body": "Het aanpassen van de verharding van de Ruy richting Voorweg vindt in september plaats in aansluiting op de realisatie van het nieuwe Dorpspark aan De Ruy. De Stationsweg wordt ingericht als blauwe zone waar van maandag tot en met zaterdag tussen 09.00 en 18.00 uur alleen in de vakken mag worden geparkeerd. Bij de inrichting van de weg hoort ook nieuw straatmeubilair en bomen. De reeds volwassen bomen zullen in het najaar van 2016 geplant worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=405&terug=1", "body": "Door omstandigheden volgde ik de laatste Raad van het politieke jaar 2015/2016 \u2018online\u2019. Een volle zaal inclusief een uitverkochte tribune. Een stevig aantal insprekers, waarvan een drietal luidruchtig op de aanwezige wethouder en coalitie inhakten, niet geremd door enige fatsoensregels in taalgebruik. Van een opsomming van feiten was geenszins sprake, noch van een onderbouwing voor de stelling dat de wethouder zijn toezeggingen in welk opzicht dan ook niet zou zijn nagekomen.\n\nHet is immers heel eenvoudig om even terug te blikken om te zien hoeveel deze hardwerkende en altijd aanspreekbare wethouder Van de Meij samen met zijn, door de bevlogen Emma van Blom, aangevoerde fractie tot stand heeft gebracht sinds hun aantreden in de coalitie \u2018Sterk, lokaal en betrokken\u2019. Plannen zijn gemaakt in de vorm van visies, een tot hun aantreden een onbekend iets in Westvoorne. Denk aan onder andere de Omgevingsvisie inclusief het Handboek Kwaliteitsverbetering Buitengebied, de Woonvisie en de visies voor de drie dorpskernen. De verschillende visies zijn uitgewerkt en concrete invulling is gegeven aan vele vervolgstappen, die Westvoorne nu na een jaar reeds positief op de kaart gezet hebben en in de nabije en verre toekomst nog veel verder zullen zetten.\n\n\n\n\n\n\n\n Noemen wij als basis de enorme openheid van zaken en de samenwerking met de inwoners van Westvoorne die nu gehanteerd worden. Weg is het \u2018informeren\u2019, het wit zeggen en zwart doen, alles gaat nu waar mogelijk in coproductie en door meebeslissen, zoals het ook hoort. Verder gaat het te ver om hier gewag te maken van alle door de Partij Westvoorne behaalde \u2018Wapenfeiten\u2019, zoals bijvoorbeeld het afronden van het Glasproject, het verlagen van de woonlasten, het verfraaien van de drie dorpen, de goed gekozen woningbouwprojecten, de Brede Scholen in Oostvoorne en Rockanje, het behoud van het oude Raadhuis in Oostvoorne, het kostenneutraal afsluiten van het \u2018dossier Lodderlandsedijk\u2019, het behoud van het gemeentelijk Woonbedrijf en de zo succesvolle verkoop van boven-de-kernvoorraad sociale huurwoningen en \u2018last but not least\u2019 de verschillende duurzaamheidsprojecten. Alle details hiervan zijn eenvoudig na te lezen op www.partijwestvoorne.nl , de website van de Partij Westvoorne.\n\nEn nog even dit: Ik ben heel trots op onze Partij Westvoorne en op wat zij bereikt voor onze lokale samenleving. Des te vervelender is het dan wanneer een handjevol lieden voortdurend en ongenuanceerd digitale pesterij en zelfs laster over haar uitstort. Mijn uitnodiging aan hen is om een U-turn te doen en ook h\u00fan energie in te zetten v\u00f3\u00f3r Westvoorne, samen met de PW, samen met de coalitie, samen met het college van B&W. Zodat Westvoorne tot nog grotere hoogten kan stijgen\u2026", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=400&terug=1", "body": "Onze gemeente wenst de verspreid liggende glastuinbouw in Westvoorne te \u2018saneren\u2019 om de openheid van ons landschap te waarborgen. Houd daarbij in gedachten, dat de oude, lage en niet verlichte kassen in ons gebied weliswaar in veel gevallen wel karakteristiek zijn voor ons gebied, maar dat ook deze kassen uitbreidingsrechten hebben en dus theoretisch uit kunnen groeien tot complexen van 2 of 3 hectare.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=409&terug=1", "body": "", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=407&terug=1", "body": "En nu is het zo ver! Het AD Voorne-Putten van 23 september 2016 bericht dat er achter het strandje bij het Oostvoornse Meer de komende jaren door het Rotterdamse overslagbedrijf HES zo\u2019n 55 opslagtanks voor brandstoffen zullen worden gebouwd. Onder andere diesel, benzine, kerosine, biobrandstoffen en ethanol zullen in de 29 meter hoge tanks worden opgeslagen, in totaal zo\u2019n 1,3 miljoen kubieke meter brandstof. Maar er komt nog meer op deze bij de industrie zo gewilde plek, die slechts door een simpele duinenrij gescheiden wordt van het populaire recreatiemeer. \n\n\n\n\n\nDe hamvraag is nu uiteraard of het HBR al deze entrepreneurs werkelijk gaat houden aan het ontwerpen en construeren volgens de best beschikbare technieken. Want dat is nogal wat en dat kost\u2026\n\n\n\n\n\nOndertussen heeft onze wethouder deze erfenis natuurlijk opgepakt en is hij in goede harmonie in gesprek met het HBR. Inclusief het onderzoek naar de mogelijkheid een hoge duinenrij te verwezenlijken. Ook daar, hoewel het een tijdrovende zaak is om belangstellende instellingen/bedrijven te vinden en te enthousiasmeren, zit muziek in.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=418&terug=1", "body": "Het was afgelopen maandagavond 12 december 2016 weer een prima bijeenkomst met de gebruikelijke opkomst van leden en donateurs. Altijd een gezellige bedoening daar aan de Tenellaplas, maar ook wel degelijk een serieuze, met een gezonde financi\u00eble prognose voor 2017. De fractie rapporteerde over het reilen en zeilen in de gemeenteraad, het bestuur adresseerde relevante bestuurlijke zaken en de aanwezigen stelden de nodige vragen. Een interactieve discussie met een kopje en een koekje en na afloop en plezierig nablijven met een drankje.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?group_id=2", "body": "Archief Nieuws V\u00f3\u00f3r de extra raadsvergadering van 19 oktober hadden we geprobeerd de feiten boven tafel te krijgen.Maar, waar de coalitie kennelijk volledig op de hoogte was, werd getracht de oppositie zo veel mogelijk in het duister te houden. Zoals te doen gebruikelijk in deze gemeente. Dus maakten we ons eigen chronologische overzicht. Niet dat het iets hielp, want er werd alsnog een schaduwspel opgevoerd door het college, de voorzitter van de raad voorop... Het doel daarvan was duidelijk: met zo weinig mogelijk informatie de zaak rond het opstappen van wethouder Klok schemerig houden. Begrijpt u het? Wij niet. Het is te droevig voor woorden.\n\nArchief Nieuws Koos de Gast schreef het al eerder deze maand in zijn nota \u2018Twee jaar dorpspolitiek in Westvoorne\u2019: college en coalitie in onze gemeente doen al hun bestuurlijke debacles af met de opmerking \u2018ja, \u2018t had beter gekund\u2019.\n\n Zo ook Van Montfoort deze keer over zijn raadsvoorstel om een reserve van 3,8 miljoen te vormen ten laste van de toekomstige winst van het project de Drenkeling voor de verplaatsing van de voetbalvelden naar de Nieuwe Achterweg.\n\n In deze moderne tijden is 'factchecking' een vast onderdeel geworden van de politieke ontwikkelingen in onze maatschappij. Wij doen daar graag aan mee door een aantal recente uitspraken van de Westvoornse wethouder van financi\u00ebn tegen het licht te houden. Waar of niet waar?\n\nArchief Nieuws Over het burgerjaarverslag zouden we willen zeggen, dat het een slordig ge\u00efllustreerde \u2018goed-nieuws-show\u2019 is. De wettelijk verplichte onderwerpen \u2018de kwaliteit van de gemeentelijke dienstverlening\u2019 en communicatie en participatie\u2019 schampen aan de werkelijkheid en geven zeker geen helder beeld van wat er in 2011 gepasseerd is. Alleen successen worden gemeld en mislukkingen worden vergeten. Het ontbreekt het college aan elke vorm van zelfreflectie en wat er werkelijk heeft plaatsgevonden in 2011 blijft voor de burgerij in nevelen gehuld. Zo begon raadslid Huisman zijn betoog over de jaarstukken 2011. Ook over het jaarverslag en de jaarrekening sec had hij eigenlijk niet veel goeds te melden. De coalitie vond en vindt het allemaal wel prima en met 8 tegen 7 werd helaas ook dit raadsvoorstel weer aangenomen.\n\nArchief Nieuws Door het college is steeds gesteld dat er niet eerder dan op 9 juni 2011, tijdens de informatieavond, het mogelijk bestaan van de servituten op de ontwikkelingslocatie van de strandhuisjes. Ook tegenover de onderzoekscommissie van BING heeft het college verklaart dat de servituten niet eerder ter sprake gekomen zijn.\n\n Uit de beantwoording van een van de zienswijze op het Bestemmingsplan Zeegebied blijkt echter, dat daar al in februari 2011 uitvoerig over gesproken is. Dit heeft dus niets maar dan ook niets te maken met 'interpretatie' zoals de burgemeester zei, maar met bikkelharde feiten. Zelfs de BING onderzoekscommissie bevestigt, in haar beantwoording van de door de PW gestelde vragen over het onderzoeksrapport, dat het onderwerp eerder ter sprake is gekomen.\n\nArchief Nieuws Het behoeft niet veel inleiding meer, dit betoog in deze extra door de PW afgedwongen raadsvergadering. En het spreekt ook verder wel voor zich. Desalniettemin is het goed om het een keer door te lezen, want het geeft een uitstekend inzicht in het hele gebeuren rond de ontwikkeling van de strandhuisjes. Ook het hierna op deze website geplaatste document met 'relevante passages uit eerder besluiten en documenten' geeft verhelderende informatie.\n\nArchief Nieuws Tintolito aan het water. Dit is geen partijstandpunt, maar een creatief idee van Hans Kraaijeveld voor de eventuele uitbreiding van Tinte-dorp. Laten we hopen dat er binnen het kader van de voor Westvoorne zo noodzakelijke burgerparticipatie door de inwoners meer van dergelijke idee\u00ebn opgebracht zullen en kunnen worden. Daarover later meer...\n\nArchief Nieuws Van de hand van Hans Kraaijeveld, die ons helaas eind januari gaat verlaten. We verliezen daarmee een bijzonder gewaardeeerd partijlid, fractielid, VROM voorzitter en vriend, om zomaar eens een paar blommige te noemen. In dit verslag vat hij nog eens even fijntjes een aantal zaken, die in december de politieke revue passeerden, samen ....\n\nArchief Nieuws Het is merkwaardig dat onze locale tabloids eigenhandig geschreven stukjes als redactionele artikels laten verschijnen. Dat wil zeggen, zonder de naam van de schrijver er onder, maar wel met de schrijver als onderwerp. En dat nadat we enige tijd geleden strenge regels opgelegd kregen over de toon, de lengte en de ondertekening van onze ingezonden stukjes...\n\nArchief Nieuws Leo Laaij, gewezen fractievoorzitter van de lokale VVD, prominent lid van diezelfde VVD en persoonlijk adviseur van fractievoorzitter Krajenbrink wordt zelden meer gezien in de raadszaal, maar op 22 juni zagen we hem er toch weer rondschuiven en delibereren met de VVD fractie. Vervolgens verscheen op 30 juni een akelig stukje van zijn hand in het Weekblad Westvoorne.\n\nArchief Nieuws Over een rekenkameronderzoek, waarvan de uitkomst in feite door de coalitiepartijen genegeerd wordt en een beetje over kunst. Het viel op dat er heel veel vragen waren die niet beantwoord konden worden. Zelfs met de assistentie van een ambtenaar kwam de wethouder er niet uit. Een en ander zal nu schriftelijk geadresseerd moeten worden...\n\nArchief Nieuws De ABZM commissievergadering van juli 2010 had niet veel bijzondere punten op de agenda staan. Over de wachtgeldregeling voor de wethouders mocht niet gesproken worden door de coalitie, de discussie over de begroting van de stadsregio werd er doorheen geperst en de situatie rond het asbest verwijderen in De Rots is nog steeds onduidelijk...\n\nArchief Nieuws In deze aflevering de visie van de Partij Westvoorne over \"vier wethouders voor de prijs van drie\". Verder een korte mededeling over de voorgestelde bezuinigingen en een zeer eenvoudige oplossing voor het op de Westvoornse markt brengen van betaalbare starterswoningen.\n\nArchief Nieuws Artikel geplaatst in de Westvoornse Courant over de aankoop door de gemeente van locatie De Rots in Rockanje. Naar ons idee overhaast en slecht onderbouwd en een typisch voorbeeld van een bestuurswijze die wij snel willen afschudden.\n\nArchief Nieuws In reactie op gemopper van diverse raadsleden werd een stukje geplaatst in de Westvoornse Courant, waarin we de achtergrond van onze kritiek uitleggen en enkele van onze plannen voor de nabije toekomst uiteenzetten.\n\nArchief Nieuws Ik ga het niet hebben over de structuurvisie. Ook ga ik het niet hebben over de second opinion die naar mijn mening duidelijk genoeg is en de structuurvisie op hoofdlijnen kraakt.\n\nArchief Nieuws In de afgelopen weken stond de Westvoornse politiek voor de zoveelste maal in het teken van het glas in het intensiveringsgebied Tinte. Ook de ontwikkeling van de locatie De Rots stond weer op het programma. Wij zullen, gezien de gevoeligheid en de importantie van beide onderwerpen, in dit artikel alleen aandacht besteden aan de politieke besluitvorming rond deze twee zaken.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=416&terug=1", "body": "De woningen vari\u00ebren in afmeting van 88 tot 111 m\u00b2 en zijn in alle opzichten bijzonder fraai afgewerkt. De appartementen zijn onafhankelijk van fossiele brandstof: door de combinatie van bronnen in de aardbodem, warmtepompen in het complex en zonnepanelen op het dak zal er sprake zijn van een lage energierekening.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=404&terug=1", "body": "Na 1 juli neemt de gemeente Westvoorne de kostbare oude voorwerpen uit De Koepel, waaronder de achttiende-eeuwse zeldzame drinkglazen van voormalige dijkringbesturen en enkele antieke topografische kaarten, in haar beheer. Bewoners die andere voorwerpen, zoals boeken of aardewerk, in bruikleen hadden gegeven, zullen door de gemeente benaderd worden.\n\n\n\n\n\nWethouder Van der Meij: \u201cDe gemeente Westvoorne is de stichting Koepel Zeeburg zeer dankbaar dat zij zich heeft ingespannen voor de realisatie van De Koepel en wenst de leden van de stichting veel goeds in de toekomst.\u201d De gemeente onderzoekt nu hoe De Koepel het best ge\u00ebxploiteerd kan gaan worden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=415&terug=1", "body": "De Brede School versterkt de buurt en andersom. We willen heel graag in Westvoorne dat gezinnen, jongeren, ouderen elkaar beter leren kennen en de gelegenheid krijgen elkaar op een natuurlijke wijze te ontmoeten. Zo kan er meer samenhang ontstaan tussen mensen zodat we in onze dorpen nog prettiger samenleven.\n\n\n\n\n\nIn een Brede School werken meerdere partners samen. Maatschappelijke partners zoals het Centrum voor Jeugd en Gezin, de kinderopvang, peuterspeelzaal, bibliotheek, maatschappelijk werk, verloskundige, fysiotherapie enz. De kinderopvang en de leerkrachten van de onderbouw hebben bijvoorbeeld in Bernisse twee keer per jaar een avond waarin zij praten over de overgang van kinderen van de voorschool naar de basisschool. Daarmee wordt voorkomen dat kinderen opnieuw moeten beginnen als ze naar de basisschool gaan. Er is een overdracht formulier ontwikkelt, maar er kan ook een \u2018warme overdracht\u2019 plaatsvinden.\n\n\n\n\n\nIn het gebouw waar Alice werkt is de eerste samenwerkingsschool tussen Christelijk en Openbaar onderwijs gevestigd. In het gebouw worden gezamenlijke ruimten gedeeld, dit is een grote meerwaarde. Overdag is er rust in het gebouw, de kinderen krijgen structuur aangeboden. \u2019s Avonds zijn er activiteiten zoals cursussen, een ouderavond, en organisaties zoals \u2018buurtpreventie\u2019 vergaderen er. Dit wordt juist gestimuleerd, mensen ontmoeten elkaar en kleine verenigingen hebben niet het geld om een ruimte te huren.\n\n\n\n\n\nWij zien dat het heel goed is voor de kinderen, en met name door de samenwerking. Met elkaar zie je een groot percentage van de kinderen woonachtig in de dorpen, ze komen naar de PSZ, consultatiebureau, kinderopvang en basisschool. Als je op tijd problemen signaleert kun je snel hulp bieden bijvoorbeeld in de opvoeding. In de kinderopvang en op de basisschool komen ook kinderen die wat extra hulp of ondersteuning nodig hebben (passend onderwijs).\n\n\n\n\n\nOmdat we van jongs af aan goed signaleren en zorgen voor een goede overdracht naar de basisschool blijven kinderen in beeld en worden gezinnen laagdrempelig ondersteund. Bovendien hebben we een simpele zorgstructuur bedacht. Er is een spilfunctie, de (voorschool) maatschappelijk werkster, zij bezoekt de kinderopvang en de scholen, en als er (opvoed)ondersteuning nodig is van externe deskundigen, zorgt zij voor de contacten in het netwerk. Vanzelfsprekend met toestemming van ouders. Als er thema-avonden georganiseerd worden, krijgen de mensen in de wijk ook een uitnodiging.\n\n\n\n\n\nDe mensen in de wijk bezoeken ook de bibliotheek, het is een ontmoetingsplaats. In Westvoorne zal er op een zelfde manier gewerkt gaan worden, het is niet nodig om het wiel opnieuw uit te vinden.", "title": "Partij Westvoorne, de partij voor en door de burgers van Westvoorne.", "publish_date": null},
{"url": "https://www.partijwestvoorne.nl/nieuws/archief/index.html?nieuws_id=417&terug=1", "body": "Hoe waarderen ondernemers de dienstverlening van gemeenten in Nederland? Wat gaat er goed en wat gaat er minder goed? Daarnaar doet MKB-Nederland elke twee jaar onderzoek en de resultaten daarvan vertellen veel over het ondernemersklimaat van een gemeente en geven handvatten voor verbetering. Ook in 2016 vond de ondernemerspeiling weer plaats, inclusief de verkiezing van de MKB-vriendelijkste gemeente 2015/2016. \n\n \n\n De gemeentelijke scores zijn gebaseerd op vier pijlers, en wel 1) de tevredenheid van de ondernemers over de dienstverlening, 2) de score op imago, 3) de score op communicatie & beleid en 4) de waardering voor lasten.\n\n\n\n\n\nHet goede nieuws voor Westvoorne is, dat terwijl we als MKB-gemeente van Zuid-Holland in 2012/2013 nog op plaats 66 prijkten we nu gestegen zijn naar plaats 11. Met stip, zou je kunnen zeggen... Waarvan akte!", "title": "Partij Westvoorne, de partij voor en door de burgers van Westvoorne.", "publish_date": null}
]